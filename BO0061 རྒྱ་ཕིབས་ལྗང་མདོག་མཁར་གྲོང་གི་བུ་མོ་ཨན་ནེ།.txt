རྒྱ་ཕིབས་ལྗང་མདོག་མཁར་གྲོང་གི་བུ་མོ་ཨན་ནེ།
ལཱུའུ་སེ་མཱོ་ཌྷི་མོན་ཋི་གྷམ་མི་ར།


ས་བཅད་དང་བོ།

ནོར་འཁྲུལ་བཟོས་པའི་སློབ་གྲོགས་མང་བོའི་ཁྲོད་ནས་རང་ཉིད་
གཅིག་པུ་ལོགས་སུ་དགར་ཏེ་ཉེས་ཆད་གཅོད་རྒྱུ་ནི་ཧ་ཅང་ངོ་ཚ་བ་
ཞིག་རེད། དེ་ལས་ཀྱང་ངོ་གནོང་དགོས་པ་ཞིག་ནི། ངའི་གྲལ་མཚེས་
སུ་བུ་ཞིག་བཀོད་སྒྲིག་བྱས་པ་དེ་རེད། ད་དུང་བུ་ཆུང་དེ་ནི་གྷེ་བྷིར་
ཋི་ཌྷིལཱའེ་ཐི་ཡིན་པས། དོན་འདི་ངོ་མ་ཁ་བའི་སྟེང་དུ་སེར་བ་བབས་
པ་ལྟར་ཧ་ཅང་དང་ལེན་བྱེད་དཀའ་བ་ཞིག་རེད།
མ་ཐེ་ཡུའུ་ཁ་ཐི་བྷིར་ཋི་མེ་འཁོར་ས་ཚུགས་ལ་འབྱོར་དུས།
འབབ་ཚིགས་སུ་མེ་འཁོར་གྱི་གྲིབ་མ་ཙམ་ཡང་མེད་པར་འཇམ་ཐིང་ངེར་གནས།
“ང་ཡོང་སྔ་སོང་བ་ཡིན་ནམ།”ཞེས་ཁོས་ཆིག་ལབ་བརྒྱབ།
སྐབས་དེར། མེ་འཁོར་འབབ་ཚུགས་དེའི་འགོ་དཔོན་ཡོང་
ནས།་སྐུ་ཞབས་ཁ་ཐི་བྷིར་ཋི་ལགས། མེ་འཁོར་ད་སོ་མར་སོང་ཚར།
བུ་མོ་ཆུང་ཆུང་ཞིག་གིས་ཁྱེད་ལ་སྒུག་འདུག་ཟེར།
མ་ཐེ་ཡུའུ་ཧ་ལས་པའི་སྒོ་ནས།“ང་རང་བུ་ཆུང་ཞིག་བསུ་རུ་ཡོང་བ་ཡིན། བུ་མོ་ཞིག་མིན།”
འགོ་དཔོན་གྱིས “ངས་ཀྱང་གསལ་བོར་ཤེས་མ་སོང་། ཁྱོད་ཀྱིས་
ལྟོས་དང་། འདི་ནི་བུ་མོ་ཆུང་ཆུང་དེ་རེད།”
མ་ཐེ་ཡུའུ་ཁ་ཕྱིར་འཁོར་ནས་བལྟས་དུས། བུ་མོ་ཆུང་ཆུང་དེ་མཐོང་བྱུང་།
བུ་མོ་དེ་ཧ་ལམ་ལོ༡༡ཡས་མས་ཡིན་པ་འདྲ། མོའི་ངོ་གདོང་ཆུང་
ཆུང་དེའི་སྟེང་ན་སྨེ་ཐིག་མང་བོ་ཡོད་པ་དང་། སྐྲ་མདོག་དམར་བོ་ཡིན་
ལ་ལན་བུ་རིང་བོ་ཞིག་བསླས་འདུག
“ཁྱེད་རང་རྒྱ་ཕིབས་ལྗང་མདོག་མཁར་གྲོང་གི་སྐུ་ཞབས་ཁ་ཐི་
བྷིར་ཋི་ལགས་ཡིན་ནམ། ང་ཁྱེད་དང་མཉམ་དུ་འཚོ་བ་རོལ་རྒྱུར་ཤིན་
ཏུ་དགའ་ཡོད”ཅེས་མོས་ངར་ཤུགས་དང་བཅས་བཤད།
མ་ཐེ་ཡུའུ་ནི་ཁ་གྲགས་རྒྱུར་མི་དགའ་བའི་ཞོད་འཇགས་ཀྱི་མི་
ཞིག་ཡིན། ཁོ་རང་དེ་མུར་ཅི་བཤད་འདི་བཤད་མེད་པར་གྱུར། ཁོས་བུ་
མོ་ཆུང་ཆུང་འདི་ལ་ཁྱོད་མི་དགོས་ཞེས་ཇི་ལྟར་བཤད། ཁོའི་སྲིང་མོ་མཱ་རཱེ་ལེ་ཡས་ཅི་ཟེར་རམ།
ཁོ་ན་རེ“འོ་ཡ་ཡ། གང་ལྟར་ཐོག་མར་ངེད་གཉིས་ཁྱིམ་དུ་འགྲོ།
ཁོས་བུ་མོ་དེ་ཤིང་རྟའི་ནང་སྡོད་དུ་བཅུག་སྟེ་ཁྱིམ་ལ་ཕྱིན་སོང་།
“ངའི་ཕ་མ་གཉིས་ཀ་ཆུང་དུས་ནས་བཟུང་ཚེ་ལས་འདས། ང་ཧ་
ཅང་དབུལ་བས་ནམ་ཡང་གཞན་གྱི་གླ་གཡོག་ལ་རྒྱུགས་ནས་སྡོད་
དགོས་བྱུང་། དགའ་འོས་པ་ཞིག་ལ། ང་རང་མཛེས་སྡུག་གི་བྱ་དངོས་
འཆར་སྣང་བྱ་རྒྱུར་དགའ་བོ་ཡོད། འཆར་ཡན་དེས་ང་ལ་སྤྲོ་སྣང་
རྫོགས་མཐའ་བྲལ་བ་སྟེར་ཡོང་།” ཞེས་བུ་མོ་ཆུང་ཆུང་དེས་མཚམས་
མི་ཆད་པར་སྐད་ཆ་མང་བོ་བཤད་སོང་མོད། མ་ཐེ་ཡུའུ་ཡིས་འཛུམ་
ཙམ་འཛུམ་ཙམ་བྱེད་པ་ལས་ལན་ཅི་ཡང་མ་སློག
མཱ་རེ་ལེ་ཡས་སྒོ་ཁ་ན་ཁོ་གཉིས་ལ་སྒུག་འདུག
ཨན་ནེའི་གདོང་ལ་འཛུམ་གྱིས་ཁེངས་ནས་མཱ་རཱེ་ལེ་ཡའི་ཕྱོགས་སུ་
སོང་ཡང་། མཱ་རཱེ་ལེ་ཡས་མ་ཐེ་ཡུའུ། མོ་སུ་རེད། བུ་དེ་གང་ན་ཡོད།”ཟེར།
མ་ཐེ་ཡུའུ་ཡིས་ཡི་མ་རངས་པའི་རྣམ་འགྱུར་གྱིས “ཁོ་ཚོས་བུ་མོ་
ཞིག་མངགས་འདུག བུ་ཆུང་མ་རེད།” ཟེར།
བུ་མོ་དེ་གློ་བུར་དུ་སྐད་ཆེན་པོས་ངུས་སོང་།
མོས་ངུ་ཞོར་དུ“ང་བུ་ཆུང་ཞིག་མིན་པས། ཁྱོད་ཚོར་ང་དགོས་
ཀྱིན་མི་འདུག ང་དགོས་མཁན་གྱི་མི་གཅིག་ཀྱང་མི་འདུག་ཟེར།
མཱ་རཱེ་ལེ་ཡས་འོ། ཁྱོད་མ་ངུ་། ཁྱོད་དོ་ནུབ་གཅིག་པུར་ངེད་ཚང་
ནས་བསྡད་ཆོག ཁྱོད་ཀྱི་མིང་ལ་ཅི་ཟེར།” ཞེས་དྲིས།
བུ་མོ་དེས་ངུ་མཚམས་བཞག་ནས“ངའི་མིང་དངོས་ལ་ཨན་ནེ་
ཤེར་ལཱེ་ཟེར། ཡིན་ཡང་། མི་དག་གིས་ང་ལ་ཁཱོར་སྦྲེལ་ཡ་ཞེས་བོས་ན་
ང་རང་ཧ་ཅང་དགའ་བོ་ཡོད། མིང་དེ་འཆར་ཡན་གྱིས་ཕྱུག་པ་ཞིག་མ་ཡིན་ནམ” ཟེར།
མཱ་རཱེ་ལེ་ཡས་ཨན་ནེ་ལ་བལྟས་ནས་དངན་པ་ཞིག་འཐེན།
ཨན་ནེ་མལ་ཁྲིའི་སྟེང་གཉིད་རྗེས། མཱ་རཱེ་ལེ་ཡས་རང་གི་ཕུ་བོ་
ལ“ང་ཚོ་ལ་བུ་ཞིག་དགོས། བུས་ཁྱོད་ལ་ལས་ཀ་འདྲ་ལས་རོགས་བྱེད་
ཐུབ། སང་ཉིན་ངེས་པར་དུ་མོ་ཕྱིར་བསྐྱལ་དགོས།”
མ་ཐེ་ཡུའུ་ཡིས “མཱ་རེ་ལེ་ཡ། མོ་བཟང་བོ་འདུག”
མཱ་རཱེ་ལེ་ཡས་གཟབ་ནན་ངང“དེ་ན་ཁྱོད་ཀྱིས་མོ་གསོ་འདོད་པ་ཡིན་ནམ།”
མ་ཐེ་ཡུའུ་ཡིས “འོ། མོ་ལས་ངན་ཞིག་རེད། ང་ཚོས་མོ་ལ་རོགས་འདྲ་བྱས་ཆོག”
མཱ་རཱེ་ལེ་ཡ་ཡིས“འོན་ཀྱང་ང་ཚོ་ལ་བུ་མོ་མི་མཁོ།”
ཁོས“ཁྱོད་ཀྱིས་བཤད་པ་བདེན། ཡིན་ཡང་མོ་ལ་འུ་གཉིས་ཀྱི་རོགས་རམ་མཁོ། མོས་ཁྱོད་ལ་ཁྱིམ་ལས་བྱེད་རོགས་བྱས་ཆོག 
ངས་ཡུལ་ཚོའི་ནང་ནས་ལས་ཀ་ལས་རོགས་ཀྱི་བུ་ཞིག་འཚོལ་ཆོག” ཟེར།
མཱ་རཱེ་ལེ་ཡས་བསམ་བློ་ཅུང་ཙམ་བཏང་རྗེས།“ཡ་ཡ། དེ་ན་མོ་འདུག་ཏུ་འཇོག”
མ་ཐེ་ཡུའུ་འཚེར་སྣང་དང་བཅས་གདོང་ལ་དགའ་སྤྲོའི་འཛུམ་གྱིས་ཁེངས་སོང་།
ཁོས“འོ་ལེ། མཱ་རེ་ལེ་ཡ། ངས་ཀྱང་ཁྱོད་ཀྱིས་དེར་འདང་ཕོག་ཐུབ་
བསམ་ཡོད” “མོ་ནི་ཧ་ཅང་སྤྲོ་སྣང་ལྗེའེན་ཞིག་རེད།”
མཱ་རཱེ་ལེ་ཡས་དགག་ལན་གྱི་ཚུལ་དུ།“དེ་ལྟར་ཟེར་བ་ལས་ཁྱོད་
ཀྱིས་མོ་ཧ་ཅང་གོ་ཆོད་ཅིག་རེད་ཅེས་སྨྲས་ན་ང་རང་དགའ་སྤྲོ་སྐྱེ་
ངེས།” “ཡིན་ཡང་། ངས་མོ་ལ་སློབ་གསོ་བཏང་ནས་མི་ནུས་པ་ལྗེའེན་
ཞིག་ཏུ་གཏོང་བར་འགན་འཁུར་དགོས། ད་དུང་། ཡིད་ལ་བཟུང་། མ་ཐེ་
ཡུའུ། ཁྱེད་ཀྱིས་ང་ལ་ཐེ་གཏོགས་བྱ་མི་རུང་། ང་རྒན་མོ་ཞིག་གིས་བྱིས་
པ་དེ་ཙམ་སྐྱོང་མི་ཤེས་ནའང་། མ་མཐའ་ཡང་མི་རྐྱང་རྒན་པོ་ཞིག་
ལས་ལྷག་པས། ངས་མོ་ལ་སློབ་གསོ་གཏོང་བར་ཁྱེད་ཀྱིས་ཐེ་གཏོགས་
མི་བྱེད་རོགས། གལ་ཏེ་ང་ལ་ངོ་མ་བཀོད་པ་མེད་ན་ད་གཟོད་ཁྱོད་ལ་སྤྲོད”ཟེར།
མ་ཐེ་ཡུའུ་ཡིས་འཐད་པའི་ལན་དུ“ཡ་ཡ། མཱ་རཱེ་ལེ་ཡ། ཁྱོད་ཀྱིས་
ཅི་བྱེད་བསམ་ན་དེ་ལྟར་བྱོས” “ཡིན་ཡང་མོ་ལ་ཤ་ཚ་དགོས། ངན་ལང་
ལ་མ་གཏོང་། ངས་བསམ་ན། མོ་རང་ཁྱོད་ལ་དགའ་ཚེ་ཁྱོད་ཀྱིས་ཅི་བཤད་ན་ཁར་ཉན་པའི་སྐོར་རེད།”ཟེར།
ཕྱི་ཉིན་ཞོགས་པར། ཨན་ནེ་མལ་ལས་ལངས་དུས་ཉི་འོད་གསལ་
གྱི་ལེར་མོའི་མལ་ཁང་ནང་ཐད་སོར་འཕྲོས་ཡོང་། མོས་ག་ལེར་ཕྱོགས་བཞིར་བལྟས།
“ང་གང་ན་འདུག འོ། ང་རྒྱ་ཕིབས་ལྗང་མདོག་མཁར་གྲོང་ན་
འདུག འདི་ངོ་མ་ས་ཆ་སྐྱིད་པོ་ཞིག་རེད། ང་འདི་ནས་མུ་མཐུད་དུ་
འདུག་འདོད། “མོའི་སེམས་སྐྱོ་བཞིན་འདང་རྒྱག་གི་ནང་དུ་ལྷུང་།
ཞོགས་ཟས་ཟ་དུས། མཱ་རཱེ་ལེ་ཡས་ཨན་ནེ་ལ་མ་ཐེ་ཡུའུ་དང་ངེད་
གཉིས་ཀྱིས་ཁྱོད་རང་གསོ་རྒྱུར་ཐག་བཅད་ཚར། ཡིན་ཡང་ཁྱོད་ཀྱིས་
བུ་མོ་ཡ་རབས་ཤིག་བྱ་བར་ཁས་ལེན་དགོས་”ཟེར།
ཨན་ནེ་གློ་བུར་དུ་ངུས་བྱུང་། མཱ་རཱེ་ལེ་ཡས“ཨེ། ཅི་བྱུང་སོང་།”
ཨན་ནེ་ངུ་ཞོར་དུ“བཀའ་དྲིན་ཤིན་ཏུ་ཆེ། ངས་འབད་བརྩོན་བྱས་ཏེ་བུ་མོ་ཡ་རབས་ཤིག་བྱ་ཁོ་ཐག་ཡིན”ཟེར།

ལེའུ་གཉིས་པ།

མཱ་རཱེ་ལེ་ཡས་ཨན་ནེ་ལ“ང་ཚོའི་ཁྱིམ་མཚེས་ལྷ་ལྕམ་བྷ་རེ་ཚང་
ལ་བུ་མོ་ཞིག་ཡོད། ཁྱོད་དང་ན་མཉམ་རེད། མོའི་མིང་ལ་ཌྷཱའེ་ཨན་ན”ཟེར།
ཨན་ནེས་མིག་གཉིས་ཆེ་ཆེར་བགྲད་ནས་མཱ་རཱེ་ལེ་ཡར་ཅེར་པ་དང་། མིག་མདངས་སྤྲོ་དགས་ཁེངས་ཡོད།
“ཌྷཱའེ་ཨན་ནའི་སྐྱེས་གཟུགས་ཇི་འདྲ་རེད། མོའི་སྐྲ་མདོག་དམར་
པོ་མ་རེད། ཨེ་རེད། འོ། མིན་པར་སྨོན། ངའི་སྐྲ་མདོག་དམར་པོ་ཡིན་
པ་དེར་ང་ཧ་ཅང་སུན་ཡོད་པས། གལ་ཏེ་ངའི་གྲོགས་མོའི་སྐྲ་མདོག་
ཀྱང་དམར་པོ་ཡིན་ན་ངས་དང་ལེན་བྱེད་དཀའ།”
“ཌྷཱའེ་ཨན་ན་ནི་ཧ་ཅང་མཛེས་སྡུག་ལྡན་པའི་བུ་མོ་ཆུང་ཆུང་
ཞིག་ཡིན། མིག་ནག་པོ། སྐྲ་ནག་པོ། གདོང་དཀར་ལ་དམར་མདངས་
རྒྱས་ཡོད། དེ་ལས་ཀྱང་གལ་ཆེ་བ་ནི་མོ་རང་ཁར་ཉན་ཞིང་སྤྱང་གྲུང་ལྡན་པའི་བུ་མོ་ཡ་རབས་ཤིག་ཡིན།”
མཱ་རཱེ་ལེ་ཡ་ནི《བུ་མོ་ཨ་ལེ་སི་ངོ་མཚར་ཡུལ་ལྗོངས་ལ་སྤྲོ་
འཁྱམ་དུ་ཕྱིན་པ།》ཞེས་པའི་ནང་གི་ལྷ་ལྕམ་ལྟར་མི་གཞི་ཀུན་སྤྱོད་
གཙིགས་སུ་འཛིན་མཁན་ཞིག་ཡིན། མོས་མི་རྣམས་ཀྱིས་བཤད་པའི་
སྐད་ཆ་རེ་རེར་ཀུན་སྤྱོད་ལྡན་རྒྱུ་ནི་འཚར་ལོངས་བྱུང་བཞིན་པའི་
བྱིས་པ་ལ་མཚོན་ན་ཧ་ཅང་གལ་ཆེ་བར་སྙམ་ཡོད། ཡིན་ཡང་། ཨན་
ནེ་ཡིས་ཀུན་སྤྱོད་ཀྱི་གནད་དོན་ལ་སྣང་དོགས་མི་བྱེད་པར་སྤྲོ་སྣང་
སྟེར་ཐུབ་པའི་བྱ་དངོས་ཁོ་ནར་དོ་སྣང་བྱེད།
“འོ། མོ་མཛེས་སྡུག་ལྡན་པ་ཞིག་ཡིན་པར་ང་རང་ཧ་ཅང་དགའ་
ཡོད། རབ་ཡིན་ན་རང་ཉིད་ཀྱང་མཛེས་མ་ཞིག་ཡིན་ན་དགའ་བ་ལ།
ཡིན་ཡང་ངའི་སྐྱེས་གཟུགས་ལ་བལྟས་ན་དཔེ་མི་སྲིད་པ་རེད། དེ་མིན་
ངའི་ཡིད་མཐུན་གྲོགས་མོ་མཛེས་མ་ཞིག་ཡིན་ནའང་ཆོག ང་ལྷ་ལྕམ་
ཐོ་མ་སི་དང་མཉམ་དུ་སྡོད་པའི་སྐབས་སུ། མོའི་མལ་ཤག་ཏུ་ཤེལ་སྒོ་
ལྗེའེན་གྱི་དཔེ་སྒྲོམ་ཞིག་ཡོད་ལ་དེའི་ནང་དུ་དཔེ་ཆ་གཅིག་ཀྱང་མེད་
པས། ལྷ་ལྕམ་ཐོ་མ་སིས་རྒྱུན་པར་ཆེས་བཟང་བའི་དཀར་ཡོལ་དང་
ཤིང་ཏོག་བསྣུར་མ་སོགས་དཔེ་སྒྲོམ་ནང་དུ་འཇོག་པ་ཡིན། དགོང་མོ་
ཞིག་ལ་ཐོ་མ་སིའི་ཁྱོ་བོ་ཆང་གིས་བཟི་ནས་ཁྱིམ་དུ་ལོག་སྟེ་དཔེ་སྒྲོམ་
གྱི་ཤེལ་སྒོ་གཅིག་བཅག་སོང་། དགའ་འོས་པ་ཞིག་ལ་ད་དུང་ཤེལ་སྒོ་
ཅིག་ཤོས་ཡོད། ངས་རྒྱུན་དུ་ཤེལ་ངོས་སྟེང་གི་རང་གི་གཟུགས་བརྙན་
དེ་བུ་མོ་གཞན་ཞིག་ཡིན་པའི་འཆར་སྣང་བྱས། ངས་མོ་ལ་ཁེའེ་ཋེམཱོ་
རེ་སི་ཞེས་བོས་པ་ཡིན། ངེད་གཉིས་ནི་ཆེས་བཟང་བའི་གྲོགས་མོ་ཡིན།
ངས་མོ་ལ་ཁ་བརྡ་བྱེད་ཐེངས་རེར་དུས་ཚོད་འགའ་འགོར་འགྲོ། སྒོས་
སུ་གཟའ་ཉི་མའི་ཉིན། ངས་དོན་གང་ཡིན་ཡང་ཁ་ཁོག་པས་མ་གསང་
གློ་རྒྱུ་མས་མ་བསྐུམ་པར་མོ་ལ་གསོང་བོར་སྨྲས་པ་ཡིན། དེ་དུས་ཁེའེ་
ཋེ་ཁོ་ན་ནི་ངའི་འཚོ་བའི་ཁྲོད་ཀྱི་ང་ལ་སྐུལ་ལྕག་དང་སེམས་གསོ་བྱེད་
མཁན་དེ་ཡིན། ངེད་གཉིས་ནམ་རྒྱུན་མཉམ་དུ་འཁྲུལ་སྣང་ལ་ཞུགས་
པ་ཡིན། དཔེ་སྒྲོམ་དེར་རྫུ་འཕྲུལ་གྱི་མཐུ་ཞུགས་ཡོད་པ་དང་གལ་ཏེ་
གཟུངས་སྔགས་ཤེས་ན་ཤེལ་སྒོ་དེ་འབྱེད་ཐུབ། འཁྲུལ་སྣང་ཁྲོད་གློ་
བུར་དུ་ཁེའེ་ཋཱམཱོ་རེ་སིའི་མལ་ཁང་ནང་དུ་སླེབས། དེ་ནི་ལྷ་ལྕམ་ཐོ་མ་
སིའི་ཤིང་ཏོག་བསྣུར་མ་དང་དཀར་ཡོལ་འཇོག་སའི་དཔེ་སྒྲོམ་དེ་ག་ལ་
ཡིན། དེ་རྗེས་ཁེའེ་ཋཱ་མཱོ་རེ་སིས་ངའི་ལག་པ་ནས་བཟུང་སྟེ་ང་རང་ལྷ་
ཡུལ་ལྟ་བུའི་ཞིང་ཁམས་ཤིག་ཏུ་ཁྲིད། དེ་གར་མཛེས་སྡུག་གི་མེ་ཏོག་
ཚོམ་བུ་ཁྲ་ཆིལ་ལེར་བཞད་ཡོད་ལ། ཉི་འོད་རྣམ་པར་བཀྲ། ལྷ་མོ་མང་
བོས་སྒེག་བྲོ་ལྡེམ་ལྡེམ་འཁྲབ་བཞིན་ཡོད། ལྟ་ན་སྡུག་པའི་ཞིང་ཁམས་
དེ་ནས་ངེད་གཉིས་དགའ་བ་འབུམ་གྱིས་མྱོས། མཇུག་མཐར་ང་རང་
ལྷ་ལྕམ་ཧ་མན་བྷཻ་ཡོད་སར་འགྲོ་དགོས་བྱུང་སྟབས། ཁེའེ་ཋཱ་མཱོ་རེ་སི་
དང་ཁ་མི་འབྲལ་ཀ་མེད་བྱུང་བས་འབྲལ་མི་ཕོད་པའི་འཁྲེང་ཞེན་
གྱིས་ཕྱིར་མིག་ཡང་ཡང་འཕངས་ཏེ་སེམས་པ་ཧ་ཅང་སྐྱོ་བོ་བྱུང་། མོ་
ཡང་ཧ་ཅང་སྐྱོ་བཞིན་འདུག མོས་དཔེ་སྒྲོམ་གྱི་ཤེལ་སྒོའི་བར་གཅོད་
བརྒྱུད་ནས་ང་ལ་གྱེས་བྲལ་གྱི་འོ་བྱེད་དུས་མཚམས་མི་ཆད་པར་ངུ་
བཞིན་འདུག ལྷ་ལྕམ་ཧ་མན་ཌྷིའི་ཁྱིམ་ན་དཔེ་སྒྲོམ་མེད། ཡིན་ཡང་།
ཆུ་རྐྱལ་བྱེད་སའི་ཁང་བ་དང་ཐག་མི་རིང་ས་ན་ལྗང་མདོག་གི་རི་ཁུག་
ཆུང་ཆུང་ཞིག་ཡོད་ལ། དེར་སྙན་འཇེབས་ལྡན་པའི་བྲག་ཅ་འཁོར་
ངེས། ཁྱོད་ཀྱིས་བཤད་པའི་སྐད་ཆ་ཚང་མ་བྲག་ཅར་འཁོར་ཡོང་། སྐད་
ཆེན་པོ་མ་བརྒྱབ་ཀྱང་ཆོག ངས་རི་ལུང་དེ་ནི་མིང་ལ་ཝཱའེ་ཡ་ལེ་
ཋི་འབོད་པའི་བུ་མོ་ཆུང་ཆུང་ཞིག་ཏུ་འཆར་སྣང་བྱེད་ཀྱིན་ཡོད་པ་
དང་། ང་རང་གྲོགས་མོ་ཁེའེ་ཥེ་མཱོ་རེ་སི་ལ་དགའ་བ་ལྟར་མོ་ཡང་ང་
རང་དགའ་བའི་གྲོགས་མོ་བཟང་ཤོས་ཡིན། དྭ་ཕྲུག་སློབ་གྲྭར་མ་སོང་
བའི་སྔ་ནུབ་ལ། ངས་ཝཱའེ་ཡ་ལེ་ཋི་དང་ཞལ་གྱེས་ཞུས་པ་ཡིན། འོ།
མོས་སེམས་ཧ་ཅང་སྐྱོ་བའི་སྐད་གདངས་ཀྱིས་ང་ལ་བདེ་མོ་བཞག་
སོང་། ངས་མོ་ཧ་ཅང་དྲན་གྱིན་ཡོད། དེ་བས་དྭ་ཕྲུག་སློབ་གྲྭ་ན་འཆར་
ཡན་གྱི་བར་སྟོང་ཡོད་ཀྱང་། ངས་ཡིད་མཐུན་གྱི་གྲོགས་མོ་གཞན
ཞིག་འཆར་ཡན་བྱེད་རྒྱུའི་སེམས་ཁམས་མི་འདུག”
མཱ་རཱེ་ལེ་ཡས་ཆོ་མེད་ཀྱི་སྒོ་ནས“ངས་བལྟས་ན་དེ་གར་འཆར་
ཡན་གྱི་བར་སྟོང་མེད་ན་བཟང་།” “ངས་དོན་དེ་འདྲ་ལ་རྒྱབ་སྐྱོར་མི་
བྱེད། ཁྱོད་ལ་འཚོ་བ་དངོས་ཁྲོད་དུ་མངོན་སུམ་གྲོགས་པོ་ཞིག་ཡོད་ན་
བཟང་། དེ་ལྟར་ན་ཁྱོད་ཀྱིས་འདི་ལྟར་མི་དྲན་དགུ་དྲན་མི་བྱེད། ཡིན་
ཡང་། ལྷ་ལྕམ་བྷ་རཱེ་ལ་ཁྱོད་ཀྱི་འཆར་སྣང་དེ་དག་མ་བཤད། མོས་ཁྱོད་
ཀྱིས་རྫུན་གཏམ་བཞིན་ཡོད་སྙམ་ངེས”ཟེར།
“ཡ། ངས་བཤད་མི་སྲིད། ངས་མི་སུ་ལ་ཡང་བཤད་མི་སྲིད། མོ་རང་
ཚོ་དང་འབྲེལ་བའི་ཕྱིར་དྲན་ནི་ཧ་ཅང་རྩ་ཆེན་ཡིན་པས་རང་དགར་
བཤད་མི་ཉན། ཡིན་ཡང་། ངས་ཁྱེད་ལ་བཤད་འདོད། ཨ། ལྟོས་དང་།
སྦྲང་མ་ཆེན་པོ་ཞིག་ཀུ་ཤུའི་མེ་ཏོག་ནང་ནས་འཕུར་ཡོང་། གལ་ཏེ་ཀུ་
ཤུའི་མེ་ཏོག་ནང་ནི་སྡོད་ཁང་སྙིང་རྗེ་བོ་ཞིག་ཡིན་པར་ཆ་བཞག་ན།
ངེས་མེད་རྒྱུ་བའི་བསིལ་རླུང་གིས་མེ་ཏོག་སྒུལ་དུས་ནང་དུ་གཉིད་ཡུར་
བའི་བདེ་ཚོར་དེ་བསམ་ན། ང་རང་མེ་ཏོག་ཚོམ་བུའི་སྦུབས་ཀྱི་སྦྲང་མ་ཞིག་བྱེད་འདོད།”
མཱ་རཱེ་ལེ་ཡས་སྣ་ཤུ་ཞིག་འཐེན་བཞིན་ཁ་སང་ཁྱོད་རང་མཚོ་
སྐྱར་ཞིག་བྱེད་འདོད་པ་མ་ཡིན་ནམ་ “ཁྱོད་ལ་དྲན་རྒྱུ་མང་དྲག་སོང་།
ངས་ཁྱོད་ལ་གསོལ་འདེབས་སྨོན་ཚིག་བློར་འཛིན་དུ་འཇུག ད་སྐད་ཆ་
མ་བཤད། གམ་དུ་མི་ཞིག་ཡོད་ན་ཁྱོད་ཀྱི་ཁ་བཙུམ་ཐུབ་ཀྱིན་མེད་པ་
འདྲ། ད་ཐོག་ཁང་ལ་བློར་འཛིན་དུ་སོང་།”
“འོ། ཆེས་རྗེས་མའི་ཡིག་ཕྲེང་དེ་མ་གཏོགས་ཚང་མ་བློར་བཟུང་ཚར།”
“ཡ་ཡ། བཟང་ཀི ཁ་ལ་ཉོན། རང་གི་མལ་ཤག་ནང་དུ་སོང་ནས་
ནང་བྱན་ཆུད་པ་ཞིག་བློར་བཟུང་། ངས་ཁྱོད་ལ་མར་ཤོག་ཟེར་དུས་ད་གཟོད་ཤོག”
“ང་ལ་འདུག་རོགས་ཤིག་མཁོ་བས་ཀུ་ཤུའི་མེ་ཏོག་དེ་ཁྱེར་སོང་ན་
ཆོག་གམ”ཞེས་ཨན་ནེ་ཡིས་ཞུ་བ་བྱས།
“མི་ཆོག ཁང་བའི་ནང་དུ་མེ་ཏོག་ཉག་གེ་ཉོག་གེ་མང་བོ་བཞག་
མི་ཆོག མ་གཞི་ནས་མེ་ཏོག་སྡོང་བོའི་སྟེང་ནས་བཏོག་ན་མི་འགྲིག་
ཨན་ནེས“ངས་ཀྱང་དེ་འདྲ་བསམ་ཡོད།” “མེ་ཏོག་གི་ཚེ་སྲོག་
བཅད་ན་མི་འགྲིག གལ་ཏེ་ང་རང་ཀུ་ཤུའི་མེ་ཏོག་ཡིན་ན། མི་གཞན་
གྱིས་རང་ཉིད་མ་བཏོག་ན་སྙམ་ངེས། ཡིན་ཡང་མེ་ཏོག་གི་བསླུ་བྲིད་
ནི་འགོག་ཐབས་བྲལ་བ་ཞིག་རེད། འགོག་དཀའ་བའི་བསླུ་བྲིད་ཀྱི་
མདུན་དུ་ཁྱེད་ཀྱིས་ཅི་ཞིག་བསྒྲུབ་ངེས།”
“ཨན་ནེ། ངས་ཁྱོད་ཁང་བའི་ནང་སོང་ཟེར་བ་མི་གོའམ།”
ཨན་ནེས་དབུགས་རིང་ཞིག་འཐེན་རྗེས་ཕྱིར་མལ་ཁང་དུ་ཕྱིན་
ནས་སྒེའུ་འགྲམ་གྱི་འདུག་སྟེགས་སྟེང་དུ་བསྡད།“འདིར་ངས་གསོལ་
འདེབས་ཀྱི་སྨོན་ཚིག་དེ་ཤེས་སོང་། ཐོག་ཁང་དུ་འགོ་དུས་ངས་ཆེས་
རྗེས་མའི་ཡིག་ཕྲེང་དེའང་བློ་ལ་འཁོར་སོང་། ད་ལྟ་ངས་རང་གི་མལ་
ཤག་ཏུ་མཛེས་སྡུག་གི་དངོས་པོ་འགའ་རྟོག་བཏགས་ཀྱིས་བསྐྲུན། ས་
གཅལ་སྟེང་དུ་མདོག་གློ་དམར་གྱི་རྒྱ་སེ་མེ་ཏོག་གཙགས་ཡོད་པའི་
དར་སྣམ་གྱི་ས་གདན་དཀར་བོ་ཞིག་བཏིང་ཡོད་ལ། སྒེའུ་ཁུང་ཁར་
མདོག་གློ་དམར་གྱི་དར་ཟབ་སྒེའུ་ཡོལ་དཔྱངས་ཡོད། གྱང་ངོས་སུ་
གསེར་སྐུད་དང་དངུལ་སྐུད་བསྲེས་ནས་བཏགས་པའི་སྐྱིང་ཁེབ་
འགེལ་གདན་ཞིག་བཀལ་ཡོད། ཁྱིམ་ཆས་ནི་ཁམ་བུའི་ནང་སྙིང་
གིས་བཟོས་པ་ཡིན། དོན་དངོས་སུ་ངས་ཁམ་བུའི་ནང་སྙིང་གཏན་
ནས་མཐོང་མྱོང་མེད་མོད། ཡིན་ཡང་ཤིང་འདིའི་མིང་ཐོས་པ་ཙམ་གྱིས་
ཧ་ཅང་རྒྱས་སྤྲོས་ལྡན་པ་ཞིག་ལོས་ཡིན་སྙམ་ཡོང་། དེ་བས་ངས་རང་
གི་རྟོག་སྣང་གི་ཁྲོད་བཞག་པ་ཡིན། འདི་གར་འབོལ་ཁྲི་རིང་བོ་ཞིག་
ཡོད། སྟེང་དུ་ཁ་དོག་སྣ་ཚོགས་ལྡན་པའི་དར་ཟབ་ཀྱི་རྒྱབ་བསྙེས་མང་
བོ་སྤུངས་ཡོད། ངས་ཡིད་མགུ་བའི་རྣམ་འགྱུར་བག་དྲོ་བ་ཞིག་མངོན་
བཞིན་འབོལ་ཁྲིའི་སྟེང་དུ་གསེག་ཉལ་བྱས། གྱང་ངོས་སུ་དབྱིབས་
མཛེས་ཤིང་གཡའ་དག་པའི་མེ་ལོང་ཆེན་པོ་ཞིག་བཀལ་ཡོད། ངས་མེ་
ལོང་ལས་རང་ཉིད་ཀྱི་གཟུགས་བརྙན་མཐོང་ཡོང་། གཟུགས་རིང་ཞིང་
འགྱིང་ཉམས་དོད་ལ། གཟབ་གོས་དཀར་པོ་ཞིག་ལུས་ལ་གྱོན་ཡོད།
བྲང་ཁར་མུ་ཏིག་གི་སྐེ་རྒྱན་རྒྱ་གྲམ་ལྗེའེན་ཞིག་ཡོད་པ་དང་། སྐྲ་ལོ་རྒྱ་
ལྕང་ལོ་མའི་གསེབ་ཏུའང་མུ་ཏིག་གི་ཕྲ་རྒྱན་སྤྲས་ཡོད། ང་ལ་གནག་
སྣུམ་གྱི་སྐྲ་ལོ་རིང་བོ་ཞིག་ཡོད་པ་དང་། ཤ་མདོག་བ་སོ་ལྟར་དཀར་
ཞིང་གཙང་། ངའི་མིང་ལ་སྲས་མོ་ཁཱོར་སྦྲེལ་ཡ་ཧྥེ་ཚི་ལྗིར་རལ་ངྷི་ཞེས་
འབོད། མིན། མིན། ངས་སྟོང་སྣང་འདི་དག་དོན་དངོས་སུ་འཛིན་ཐབས་བྲལ།”
མོ་རང་གནམ་ལྡིང་ས་ལྡིང་བྱེད་བཞིན་མེ་ལོང་གི་མདུན་དུ་
རྒྱུགས་ནས་ཞིབ་ཏུ་བལྟས་པ་ན། མེ་ལོང་ལས་ངོ་གདོང་སྨེ་ཐིག་གིས་
ཁེངས་པའི་བུ་མོ་ཞིག་གིས་ཐལ་མདོག་གི་མིག་ཟུང་གིས་མོ་ལ་ནན་ཏན་ངང་ལྟ་བཞིན་འདུག
མོས་གཟབ་ནན་ངང་“ཁྱོད་ནི་རྒྱ་ཕིབས་ལྗང་མདོག་མཁར་གྲོང་
གི་བུ་མོ་ཨན་ནེ་རེད།” “ནམ་རྒྱུན་ངས་རང་ཉིད་ལྕམ་མོ་ཁཱོར་སྦྲེལ་ཡ་
ཡིན་པའི་འཆར་སྣང་བྱེད་དུས། ད་ལྟ་ཁྱེད་ཀྱིས་ང་མཐོང་བ་བཞིན་
ངས་ཁྱེད་རང་མཐོང་བྱུང་། འོན་ཀྱང་། རྒྱ་ཕིབས་ལྗང་མདོག་མཁར་
གྲོང་གི་བུ་མོ་ཨན་ནེ་བྱེད་རྒྱུ་ནི་དགའ་འོས་པ་ཞིག་མ་ཡིན་ནམ།”
མོས་ལུས་པོ་སྔོན་དུ་སྒུར་ནས་བརྩེ་བ་ཟབ་མོས་རང་ཉིད་ཀྱི་
གཟུགས་བརྙན་ལ་འོ་འགའ་བྱས་རྗེས་སྒེའུ་ཁུང་གི་འགྲམ་དུ་ཕྱིན།
“སྙིང་ཉེ་བའི་གངས་དཀར་རྒྱལ་མོ། ཕྱི་དྲོ་བདེ་ལེགས། སྙིང་ཉེ་བའི་
སྟག་པའི་རི་ལུང་། ཕྱི་དྲོ་བདེ་ལེགས། སྙིང་ཉེ་བའི་རི་བོ་ཆུང་ཆུང་སྟེང་
གི་ཐལ་མདོག་ཁང་བ། ཕྱི་དྲོ་བདེ་ལེགས། ངས་ཌྷཱའེ་ཨན་ན་རང་གི་
ཡིད་མཐུན་གྲོགས་མོར་འགྱུར་ཐུབ་མིན་ཤེས་འདོད་ཡོད། ངས་མོ་རང་
གི་ཡིད་མཐུན་གྲོགས་མོར་འགྱུར་བའི་རེ་བ་རྒྱག་བཞིན་ཡོད། ང་མོ་
ལ་ཧ་ཅང་དགའ་ཡོད། ཡིན་ཡང་། ངས་ཁེའེ་ཋེམཱོ་རེ་སི་དང་ཝཱའེ་ཡ་
ལེ་ཋི་གཉིས་གཏན་ནས་བརྗེད་མི་སྲིད། དེ་མིན་མོ་རང་ཚོའི་སེམས་སྐྱོ་
ངེས། ངས་གཞན་སེམས་ལ་རྨ་ཁ་བཟོ་མི་འདོད། དཔེ་སྒྲོམ་ནང་གི་བུ་
མོ་དང་བྲག་ཅའི་བུ་མོ་གཉིས་ཡིན་ནའང་འདྲ། ངས་ནམ་ཡང་མོ་རང་
ཚོ་སེམས་ལ་དམ་པོར་བཟུང་ནས་ཉིན་རེར་མོ་རང་ཚོར་འོ་རེ་བྱེད་བཞིན་ཡོད།”
ཨན་ནེ་ཡིས་མཛུབ་རྩེ་ལ་འོ་འགའ་བྱས་ནས་ཁམ་བུའི་མེ་ཏོག་
སྟེང་བསྐྱལ་སོང་། དེ་རྗེས་མོས་ལག་གཉིས་ཀྱིས་འགྲམ་པ་བསྐྱོར་ནས
འཁྲུལ་སྣང་གི་རྒྱ་མཚོ་ཅི་དགར་ཉུལ།

ལེའུ་གསུམ་པ།

ལྷ་ལྕམ་རེའེ་ཆིལ་ལགས་རྒྱ་ཕིབས་ལྗང་མདོག་མཁར་གྲོང་ལ་ལྟ་
སྐོར་བྱེད་དུ་ཡོང་དུས། ཨན་ནེ་རྒྱ་ཕིབས་ལྗང་མདོག་མཁར་གྲོང་ལ་
འབྱོར་ནས་གཟའ་འཁོར་གཉིས་འགོར་ཚར། དྲང་མོར་བཤད་ན། དེ་
ནི་ལྷ་ལྕམ་རེའེ་ཆིལ་གྱི་ནོར་འཁྲུལ་མིན། ཐེངས་སྔོན་མར་མོ་རང་རྒྱ་
ཕིབས་ལྗང་མདོག་མཁར་གྲོང་ལ་བལྟ་རུ་ཡོང་རྗེས། ནམ་རྒྱུན་ན་རྒྱུ་
མེད་པའི་མོ་ལ་གློ་བུར་དུ་ཆམ་ནད་ལྕི་མོ་ཞིག་ཕོག་ནས་མལ་སར་
ལྷུང་སོང་། མོས་གང་སར་ཁྱབ་བརྡལ་དུ་འགྲོ་བཞིན་པའི་ཆམ་བཙོག་
འདི་ནད་རིགས་གཞན་གང་ལས་ཀྱང་ཐན་ལྟས་ཀྱི་གོད་ཆག་ཅིག
རེད་ཟེར། ད་གིན་སྨན་པས་མོར་སྒོ་ཕྱི་རུ་འགྲོ་ཆོག་པའི་ཆོག་མཆན་
གནང་མ་ཐག་མོ་རང་ལམ་སེང་བྲེལ་རྟབ་ཚབ་ཚུབ་ངང་རྒྱ་ཕིབས་
ལྗང་མདོག་མཁར་གྲོང་དུ་ཕྱིན། སྒུག་བཟོད་མི་བདེ་བའི་ངང་མ་ཐེ་
ཡུའུ་དང་མཱ་རཱེ་ལེ་ཡ་གཉིས་ཀྱིས་བུ་ཚབ་ཏུ་གསོས་པའི་དྭ་ཕྲུག་དེར
བལྟ་རུ་ཕྱིན། དྭ་ཕྲུག་འདི་དང་འབྲེལ་བའི་བཤད་རྒྱུན་དང་འོལ་ཚོད་
མང་བོ་ཞིག་སྔར་ནས་ཐོས་མྱོང་ཡོད།
གཟའ་འཁོར་འདི་གཉིས་ནང་། ཨན་ནེས་གསེར་ལས་དཀོན་
པའི་དུས་ཚོད་བཀོལ་སྤྱོད་ལེགས་པོ་བྱས་ཏེ་མཁར་གྲོང་གི་ཁོར་ཡུག་
ཡོད་དོ་ཅོག་ལ་རྒྱུས་ལོན་བྱས། འགྲོ་སའི་ལམ་ཕྲན་ཞིག་ཀུ་ཤུ་ར་བའི་
འདབས་བརྒྱུད་ནས་ནགས་ཚལ་ཞིག་ཏུ་འཐེན་ཡོད་པ་མཐོང་བ་དང་
ལམ་གྱི་མདོ་སྣེ་དེའང་རྩད་གཅོད་བྱས་ནས་རྙེད། ལམ་བར་དུ་ལྟ་ན་
སྡུག་ཅིང་མིག་དབང་འཕྲོག་པའི་ཡུལ་ལྗོངས་ཚར་དུ་དངར། ཆུ་ཕྲན་
དང་ཟམ་ཆུང་། ཐང་ཤིང་ཐུང་ངུ་། གདུགས་དང་འདྲ་བའི་སྲེའུ་སྡོང་། ཆུ་
རྩྭས་ཁེབས་པའི་གྲུ་ཟུར་རེ་རེ། ད་དུང་ཇ་སྡོང་སེར་པོ་དང་སྟོན་ཤིང་གི་ཡལ་གས་གཡོགས་པའི་ལམ་ཕྲན།
མོ་དང་རི་ཁྲོད་ཀྱི་བསིལ་ཆུ་གཉིས་གྲོགས་པོ་བཟང་བོར་གྱུར།
བསིལ་ཆུ་དེ་མཛེས་ཤིང་ཟབ་ལ་དྭངས་ཤིང་གཙང་། ཆུ་གཏིང་དུ་
མདོག་དམར་བའི་བྱེ་རྡོ་འཇམ་འོད་ཀྲིག་ཀྲིག་བྱེད། ཆུ་འགྲམ་དུ་ལག་
དབྱིབས་དང་འདྲ་བའི་ཆུ་རྩྭ་ཚོམ་བུ་དང་ཚོམ་བུ་བྱས་ནས་ཡོད། རྒྱང་
མི་རིང་བའི་སར་ཤིང་ཟམ་ཞིག་བསིལ་ཆུ་འཕྲེད་བཅད་ཀྱིས་གནས།
ཟམ་ཆུང་དེས་ཨན་ནེ་ཡི་གོམ་པའི་འདེགས་འཇོག་ཉེ་འཁོར་
གྱི་ལྗོན་ཤིང་སྔོ་ཐིང་ངེར་ཁྱབ་པའི་རི་སུལ་དེར་བསྒྱུར། རི་སྟེང་དུ་ཐང་
ཤིང་དང་གསོམ་སྡོང་སོགས་ཚང་ཚིང་དུ་འཁྲུགས་ཤིང་ཀེ་རེར་འགྲེང་
ཡོད། གསལ་ལ་མི་གསལ་བའི་ཉི་མའི་འོད་མདངས་གཉོམ་པོ་ཞིག་
ནམ་རྒྱུན་སྡོང་བོའི་ཡལ་གའི་འོག་ཏུ་འཕྲོས་ཡོད། དེ་གར་མེ་ཏོག་ཅི་
ཡོད་པ་ནི་ཚོམ་བུ་དང་ཚོམ་བུ་བྱས་ནས་བཞད་པའི་འཇམ་ནེམ་གྱི་
དབྱར་མགོའི་མེ་ཏོག་ཡིན། ནགས་ཚལ་གྱི་ཆེས་འཇོ་བག་ལྡན་ཞིང་
མཚེར་སྣང་ཆེ་ལ། དྲི་བསུང་ཕྱོགས་བཞིར་འཐུལ་བའི་མེ་ཏོག་ཅིག་
ཡིན། ད་དུང་ཡིད་དབང་འཕྲོག་ཅིང་གཡའ་དག་པའི་སྐར་མའི་མེ་
ཏོག་བཅས་ནི་སྔར་ལོའི་མེ་ཏོག་ཡོངས་ཀྱི་མཛེས་སྡུག་ཕྱོགས་གཅིག་
ཏུ་བསྡུས་པའི་རྣམ་ཤེས་དང་འདྲ། སྡོང་གསེབ་གྱི་སྡོམ་ཐག་ལས་དངུལ་
མདོག་གི་འོད་མདངས་ཕྲ་མོ་རེ་འཕྲོ་བཞིན་ཡོད་ལ། ཐང་ཤིང་གི་ཡལ་
ག་སྙེ་མའི་དབྱིབས་དང་འདྲ་བའི་འདབ་ལོས་སྐུ་མགྲོན་དག་ལ་དགའ་
བསུའི་གཏམ་བཤད་སྤེལ་བཞིན་པའི་ངང་ཚུལ་འཛིན།
ཆུ་ཚོད་ཕྱེད་ལྷག་རིང་གི་ཡིད་སེམས་མྱོས་པར་བྱེད་པའི་འགྲུལ་
བཞུད་བརྒྱུད་ཨན་ནེ་ཡིས་མཚམས་མི་ཆད་པར་རང་ཉིད་ཀྱི་མཐོང་
ཐོས་དག་མ་ཐེ་ཡུའུ་དང་མཱ་རེ་ལེ་ཡ་གཉིས་ལ་བཤད་ནས་ཁོ་གཉིས་
ཀྱི་རྣ་བའང་ལོང་ལ་ཁད་བཟོས་སོང་། མ་ཐེ་ཡུའུ་ཡིས་མི་འདོད་པའི་
སྐད་ཆ་ཚིག་གཅིག་ཀྱང་མི་བཤད་པར་ངོ་གདོང་འཛུམ་གྱིས་ཁེངས
ནས་གཟབ་ནན་ངང་ཉན་ཡོད། མཱ་རཱེ་ལེ་ཡ་ཡང་མོའི་ཅ་ཅོའི་ལབ་གླེང་
ལ་གོམས་ནས་ཅི་ཡང་མི་བཤད་མོད། རང་གི་ཉན་འདོད་ཚད་ལས་
བརྒལ་བ་ཚོར་མ་ཐག་ལམ་སེང་མོའི་སྐད་ཆའི་མཚམས་བཅད་ནས་ཁ་རོག་སྡོད་དུ་འཇུག
ལྷ་ལྕམ་རེའེ་ཆིལ་ལགས་སླེབས་དུས་ཨན་ནེ་ཏག་ཏག་ཀུ་ཤུ་ར་བའི་
ནང་དུ་ཡོད། དེར་ས་སྲོས་ཀྱི་མཚམས་སྤྲིན་དམར་པོ་ལྡང་ཞིང་། ལྗང་ཐིང་
ངེར་གནས་པའི་སྔོ་རྩྭའི་མགོ་ལྕོག་དལ་གྱིས་ལྡེམ་བཞིན་ཡོད། ཨན་
ནེ་ནི་སོས་དལ་བག་ཕེབས་ངང་རང་གི་རྨི་ལམ་གྱི་ཞིང་ཁམས་མྱུལ་
བཞིན་མཆིས། དེ་བས་ལྷ་ལྕམ་རེའེ་ཆིལ་ལ་མཱ་རཱེ་ལེ་ཡ་དང་ཁ་བརྡ་
བྱེད་པའི་གོ་སྐབས་ཡག་པོ་བྱུང་སོང་། མོས་ཕྲ་ཞིང་ཞིབ་པའི་སྒོ་ནས་
རང་གི་ནད་རྟགས་དང་ནད་གཟེར་རྒྱག་ཐེངས་རེ་ཡི་ཟུག་རྔུ། སྙིང་རྩའི་
འཕར་ཚུལ་སོགས་སྤྲོ་བ་འཕེལ་བའི་ངང་ནས་བཤད་སོང་བས། མཱ་
རེ་ལེ་ཡ་ཡིས་ཆམ་རིམས་བྱུང་ནའང་མི་བཟང་རྒྱུ་མེད་སྙམ། མཇུག་
མཐར་ལྷ་ལྕམ་རེའེ་ཆིལ་གྱིས་རང་ཉིད་ཡོང་དོན་གྱི་རྒྱུ་མཚན་ངོ་མ་དེ་བཤད་སོང༌།
“ངས་ཁྱོད་དང་མ་ཐེ་ཡུའུ་གཉིས་ཀྱི་དོན་དེ་གོ་དུས་ངོ་མ་ཧ་ལས་སོང་།”
མཱ་རཱེ་ལེ་ཡས“ང་རང་ཉིད་ཀྱང་དང་ཐོག་ངོ་མ་ཧ་ལས་སོང་།” “ཕྱིས་
སུ་ཧ་ལས་རྒྱུ་ཅི་ཡང་མི་འདུག་སྙམ་ཡོང་།”
ལྷ་ལྕམ་རེའེ་ཆིལ་གྱི་སེམས་ལ་སྙིང་རྗེ་ཞིག་སྐྱེས་ནས“འདི་
འདྲའི་བསམ་ཡིད་ལས་འདས་པའི་དོན་ལ་འཕྲད་པ་ངོ་མ་སྡུག་པོ་
འདུག” “ཁྱོད་ཚོས་མོ་ཕྱིར་བསྐྱལ་མི་ཐུབ་བམ།”
“ངེད་གཉིས་ཀྱིས་མོ་ཕྱིར་བསྐྱལ་ཐུབ། ཡིན་ཡང་མཇུག་མཐར་
ངེད་གཉིས་ཀྱིས་མོ་ཕྱིར་མི་བསྐྱལ་བའི་ཐག་གཅོད་བྱས་པ་ཡིན། མ་ཐེ་
ཡུའུ་མོ་ལ་དགའ། ང་ཡང་མོ་ལ་དགའ། མོ་ལ་སྐྱོན་ཆ་ཡོད་པ་བདེན་
ཡང་། ཁྱིམ་འདིར་མོ་སླེབས་པ་ནས་བཟུང་སྔ་ན་མེད་པའི་འགྱུར་ལྡོག་
བྱུང་སོང་། མོ་ངོ་མ་སྤྱང་གྲུང་འཛོམ་པའི་བུ་མོ་ཞིག་རེད།”
མཱ་རེ་ལས་འགྲེལ་བཤད་མང་བོ་བརྒྱབ་སོང་། རྒྱུ་མཚན་མོས་ལྷ་
ལྕམ་རེའེ་ཆིལ་གྱི་ངོ་གདོང་ལས་མི་འཐད་པའི་ཉམས་མཐོང་སོང་།
ལྷ་ལྕམ་རེའེ་ཆིལ་གྱིས་སེམས་ཁྲལ་གྱི་སྒོ་ནས “མཱ་རཱེ་ལེ་ཡ། ཁྱོད་
ཀྱིས་རང་ལ་འགན་ཁུར་ལྕི་མོ་ཞིག་བསྣན་སོང་།” “སྒོས་སུ་ཁྱོད་ལ་
བྱིས་པ་སྐྱོང་བའི་ཉམས་མྱོང་མེད་པས། མོའི་རང་གཤིས་ལ་ཆ་རྒྱུས་
མེད། བྱིས་པ་འདི་ནར་སོན་རྗེས་ཇི་འདྲ་ཞིག་ཏུ་འགྱུར་བ་སུས་ཤེས་
ཡིན་ཡང་། ངས་ཁྱོད་ཀྱི་སེམས་ཤུགས་བཅག་པ་མིན། མཱ་རཱེ་ལེ་ཡ།”
མཱ་རཱེ་ལེ་ཡས“ཁྱེད་ཀྱིས་ངའི་སེམས་ཤུགས་བཅག་མ་སོང་ “ངས་
སེམས་ཐག་བཅད་པ་ཞིག་ཡིན་ཕྱིན་དེར་འགྱུར་བ་བྱུང་མི་སྲིད། ཁྱོད་
ཀྱིས་ཀྱང་ཨན་ནེ་མཐོང་འདོད་ཡོད་ལས་ཆེ། ངས་མོ་འབོད་ཡོང་།”
ཨན་ནེ་ཚུར་རྒྱུགས་ཡོང་། ད་གིན་ཀུ་ཤུ་ར་བའི་ནང་དུ་འཆམ་
འཆམ་བྱས་པའི་སྤྲོ་སྣང་དེའི་དབང་གིས་མོའི་གདོང་ཡོངས་དགའ་
སྤྲོའི་འཛུམ་གྱིས་ཁེངས་ཡོད། གློ་བུར་དུ་མ་བོས་མགྲོན་པོ་ཞིག་མཐོང་
བས། མོའི་ངོ་མདོག་དམར་པོར་གྱུར་ཅིང་གང་བྱེད་འདི་བྱེད་མེད་པར་
སྒོ་ཁར་ལངས་ནས་ཚམ་ཚོམ་ངང་འདུག ཕར་བལྟས་ཚོད་ལ་མོའི་
བྱད་གཟུགས་མི་སྡུག་ཡ་མཚན་ཡིན་ཞིང་ལུས་ལ་དྭ་ཕྲུག་སློབ་གླིང་
ནས་ཁྱེར་ཡོང་བའི་རས་ཀྱི་སྨད་གཡོགས་ཐུང་ཞིང་དམ་པོ་ཞིག་གྱོན་
ཡོད་པ་དང་། སྨད་གཡོགས་ཀྱི་འོག་གཤམ་ལས་མོའི་སྐམ་རིད་དུ་
གྱུར་བའི་རྐང་བ་གཉིས་གསལ་བོར་མཐོང་ཐུབ། ཞྭ་མོ་གྱོན་མེད་པས་
གདོང་གི་སྨེ་ཐིག་དག་སྔར་ལས་ཀྱང་མངོན་གསལ་རེད། སྐྲ་ལོ་རླུང་
གིས་བསྐྱོད་ནས་འཛིངས་ཤིང་ཟང་ཟིང་དུ་གྱུར་འདུག བར་སྐབས་དེར་
མོའི་ངོ་མདོག་ནི་སྔར་ལས་ཀྱང་དམར།
“ཨ། ཁོ་ཚོའི་བློར་བབས་པ་ནི་ཁྱོད་ཀྱི་སྐྱེས་གཟུགས་མིན་པ་སྨྲོས་
མེད་རེད”ཅེས་ལྷ་ལྕམ་རེའེ་ཆིལ་གྱིས་ཐེ་ཚོམ་སྤུ་ཙམ་མ་བྱས་པར་དེ་
ལྟར་བཤད། ལྷ་ལྕམ་རེའེ་ཆིལ་ནི་རང་གི་བསམ་ཚུལ་ཐད་ཀར་བཤད་
སྤོབས་པ་ཞིག་ཡིན་པ་དང་། མོ་རང་མོའི་གཤིས་ཀ་དེར་གཟི་བརྗིད་
སྐྱེས་བཞིན་ཡོད། མི་རྣམས་ཀྱི་དགའ་བསུ་ཐོབ་རྐྱེན་ཡང་དེ་ཡིན།
“མཱ་རཱེ་ལེ་ཡ། མོ་རང་སྐམ་དྲག་ནས་འཇིགས་ཡེར་བ་ཞིག་རེད། བྱད་
གཟུགས་ཀྱང་ཧ་ཅང་ཕལ་བ་ཞིག་རེད། འདིར་ཤོག བྱིས་པ། ངས་ཅིག་
ལྟ༑ གནམ་རྒན་མ། སུ་ཞིག་གིས་འདི་འདྲའི་སྨེ་ཐིག་མང་བོ་ལྗེའེན
ཞིག་མཐོང་མྱོང་། སྐྲ་ལོ་ནི་ལ་ཕུག་ལྟར་དམར་པོ་རེད། འདིར་ཤོགབྱིས་པ།”
ཨན་ནེ་ཐོན་ཡོང་། ཡིན་ཡང་། ལྷ་ལྕམ་རེའེ་ཆིལ་གྱིས་རེ་སྒུག་
བྱེད་བཞིན་པའི་རྣམ་པའི་སྒོ་ནས་ཡོང་མ་སོང་། མོ་རང་གོམ་གང་
གིས་ཐབ་ཚང་གི་ས་གཅལ་སྟེང་སོང་ནས་ལྷ་ལྕམ་རེའེ་ཆིལ་གྱི་མདུན་
དུ་འགྲེང་སྟེ། གདོང་ལ་ཁྲོ་གཉེར་བསྡུས་ནས་མཆུ་སྒྲོས་འདར་བཞིན
ཡོད། སྐམ་རིད་དུ་གྱུར་པའི་ལུས་པོ་ནི་མགོ་ནས་རྐང་བའི་བར་
མཚམས་མི་ཆད་པར་འདར་བཞིན་འདུག
མོས་ས་གཅལ་སྟེང་རྐང་རྡབ་བྱེད་བཞིན་ངུ་ངག་གིས“ང་ཁྱོད་ལ་
སྙིང་ལངས་ཀི ང་ཁྱོད་ལ་སྙིང་ལངས་ཀི ང་ཁྱོད་ལ་སྙིང་ལངས་ཀི” ཞེས་
སྐད་མཐོན་པོས་བཤད། “ཁྱེད་ཀྱིས་ང་རང་བཙོག་ཅིང་སྐམ་པ་ཞིག་
རེད་ཟེར་ཕོད་དམ། སྨེ་ཐིག་མང་ཞིང་སྐྲ་དམར་པོ་རེད་ཟེར་ཕོད་དམ།
ཁྱོད་ནི་གུས་ཞབས་མི་ཤེས་པའི་བུད་མེད་བསམ་ནག་གཏུམ་སྤྱོདལྗེའེན་ཞིག་རེད”
མཱ་རཱེ་ལེ་ཡས་རང་དབང་མེད་པར་“ཨན་ནེ།”ཞེས་བོས།
འོན་ཀྱང་། ཨན་ནེ་སྔར་བཞིན་ཞུམ་པ་མེད་པར་ལྷ་ལྕམ་རེའེ་
ཆིལ་གྱི་མདུན་གཏད་དུ་ལངས་ནས་འདུག མོས་མགོ་བོ་མཐོན་པོར་
བཏེགས་ནས་མིག་གཉིས་ལས་ཁོང་ཁྲོའི་མེ་ལྕེ་མཆེད། ལག་གཉིས་ཀྱིས་ཁུ་ཚུར་བཅང་ནས་འདུག
མོས་ཡང་བསྐྱར“ཁྱོད་ཀྱིས་ང་ལ་དེ་འདྲ་བཤད་ཕོད་དམ།”ཞེས་
ཚ་འདྲི་བྱས། གལ་ཏེ་མི་ཞིག་གིས་ཁྱོད་ལ་དེ་འདྲ་བཤད་ན་ཁྱོད་ཀྱི་
སེམས་མི་སྐྱོའམ། མི་ཞིག་གིས་ཁྱོད་རང་ཤ་རྒྱགས་ཤིང་གླེན་རྟགས་ཚ་
བ༑ ད་དུང་བློ་རྟུལ་བོ་འདུག་ཅེས་བཤད་ན་ཁྱོད་ཀྱི་སེམས་ནང་ཇི་འདྲ་
རེད། ད་ནི་ངས་གོང་གི་སྐད་ཆ་འདི་ཁྱོད་ཀྱི་སེམས་ལ་གནོད་མིན་དོ་
སྣང་མི་བྱེད། རྒྱུ་མཚན་ནི་ཁྱོད་ཀྱི་སྙིང་རྗེ་མེད་པའི་སྐད་ཆ་དེས་ངའི་
སེམས་ལ་རྨ་ཁ་བཟོས་སོང་། སྔོན་ཆད་ལྷ་ལྕམ་ཐོ་མ་སིའི་ཁྱོ་ག་ཆང་
འཐུང་དེ་ལས་ཀྱང་ངའི་སེམས་ལ་རྨ་ཁ་ཟབ་མོ་བཟོས་སོང་། ངས་ཁྱོད་
གུ་ཡངས་ལ་གཏོང་མི་སྲིད། ནམ་ཡང་གཏོང་མི་སྲིད།”ཅེས་བཤད་བཞིན་ས་ལ་རྐང་རྡབ་བྱས།
ལྷ་ལྕམ་རེའེ་ཆིལ་ཧ་ལས་ཧང་སང་ནས་“འདི་འདྲའི་ཁོང་ཁྲོ་ཚ་བའི་མི་ཞིག་མཐོང་མྱོང་མེད”ཟེར།
མཱ་རཱེ་ལེ་ཡས་ད་གཟོད་ཁ་གྲགས་ཐུབ་བྱུང་“ཨན་ནེ། ཕྱིར་རང་གི་
ཁང་བའི་ནང་དུ་སོང་། ང་ཡོང་རག་བར་དུ་སྒོ་ཕྱི་རུ་མ་ཡོང་།”
ཨན་ནེའི་གདོང་ཡོངས་མཆི་མས་བརླན་ནས་སྒོ་ཁྱམས་སུ་
རྒྱུགས་སོང་། སྒོ་ཁྲོག་སེ་བརྒྱབ་པའི་ཆོམ་སྒྲས་སྒོ་ཁྱམས་ཀྱི་གྱང་རྩིག་
སྟེང་གི་དམ་སྣོད་ཀྱང་ཡོམ་ཡོམ་དུ་སྒུལ་བྱུང་། བྱ་འཕུར་བ་ལྟར་སྒོ་
ཁྱམས་བརྒྱུད་ནས་ཐོག་ཁང་དུ་ཕྱིན་སོང་། དེ་རྗེས་ཐོག་ཁང་གི་ཤར་
གྱི་ལོགས་ཁང་ལས་ཀྱང་སྒོ་ཤུགས་ཀྱིས་བརྒྱབ་པའི་སྒྲ་དྲག་པོ་ཞིག་མཆེད་ཡོང་།
ལྷ་ལྕམ་རེའེ་ཆིལ་གྱིས་སྨྲ་བསམ་བརྗོད་འདས་ཀྱི་རྣམ་འགྱུར་
གཟབ་ནན་སྒོས“ཨེ། མཱ་རཱེ་ལེ་ཡ། ཁྱོད་ཀྱིས་འདི་འདྲ་བའི་བྱིས་པ་ཞིག་གསོ་བ་དེར་ངོ་མ་ཡིད་སྨོན་མི་ཤོར”ཟེར།
མཱ་རེ་ལཱས་མོ་ལ་དགོངས་དག་ཞུ་བའམ་ཨན་ནེ་ལ་སྐྱོན་བརྗོད་
ཅིག་བྱེད་བསམ་མོད། ཡིན་ཡང་རང་གི་ཁ་ནས་ཤོར་བའི་གཏམ་ནི་མོ་རང་ཉིད་ཀྱང་ཧ་ལས་པ་ཞིག་བྱུང༌།
“རེའེ་ཆིལ། ཁྱོད་ཀྱིས་མོའི་བྱད་གཟུགས་ལ་ཟུར་ཟ་བྱས་ན་མི་འགྲིག”
“མཱ་རཱེ་ལེ་ཡ་ཁ་ཐི་བྷིར་ཋི། ཁྱོད་ཀྱིས་མོའི་ད་སོ་མའི་བྱ་སྤྱོད་དེར་
རྒྱབ་སྐྱོར་བྱེད་ཟེར་བ་ཡིན་ནམ”ཞེས་ལྷ་ལྕམ་རེའེ་ཆིལ་ཁོང་ཁྲོ་ལངས་ནས་ཚ་འདྲི་བྱས།
“མ་རེད།”ཅེས་མཱ་རེ་ལེ་ཡས་དལ་ལྷོད་ལྷོད་ངང་ལན་བཏབ། ”ངས་
མོ་ལ་འགེབས་སྲུང་བྱས་པ་མིན། མོ་ལ་གུས་ཞབས་མི་འདུག གནད་
དོན་འདི་ངས་མོ་ལ་ཞིབ་ཏུ་བཤད་ངེས། ཡིན་ཡང་ང་ཚོས་མོ་ལ་གུ་
ཡངས་མང་ཙམ་གནང་ན་འགྲིག རྒྱུ་མཚན་མོ་རང་དྭ་ཕྲུག་ཡིན་པས་
མི་སུས་ཀྱང་མོ་ལ་གུས་སྲོལ་ཁྲིད་མྱོང་མེད་པས་ཅི་ཁག འོན་ཀྱང་
ཁྱེད་ཀྱིས་ཀྱང་མོ་ལ་གུས་ཞབས་བྱས་མ་སོང་། རེའེ་ཆིལ”ཞེས་མོ་རང་
དབང་མེད་པར་ཚིག་རྗེས་མ་དེ་ཁ་ནས་ཤོར། དོན་དངོས་སུ་མོ་རང་
ཉིད་ཀྱང་རང་གི་སྐད་ཆར་ཧ་ལས་བཞིན་ཡོད། ལྷ་ལྕམ་རེའེ་ཆིལ་ནི་
རང་བརྩིའི་བསམ་པར་རྡུང་རྡེག་དྲག་པོ་ཐེབས་པའི་ཉམས་ཀྱིས་གློ་བུར་དུ་ཡར་ལངས་སོང་།
“བཟང་གི ངས་ཤེས་སོང་། ཁྱེད་ཀྱིས་དྭ་ཕྲུག་དེའི་ཕྱོགས་ལ་
བསམ་བློ་གཏོང་བ་ཡིན་ན། མོ་རང་གང་ཞིག་ནས་ཡོང་བ་སུས་ཤེས།
མཱ་རེ་ལེ་ཡ། ཕྱིས་སུ་ངས་སྐད་ཆ་གཟབ་གཟབ་བྱས་ནས་བཤད་དགོས་
འདུག ཨོ། མིན། ང་ཁོང་ཁྲོ་ལངས་པ་མིན། ཁྱེད་ཀྱིས་སེམས་ཁུར་བྱེད་
མི་དགོས། ཁོང་ཁྲོ་ལངས་རིན་མི་འདུག ང་ཁྱོད་ཀྱི་ཚབ་ཏུ་སེམས་སྐྱོ་
བ་ཙམ་ཡིན། ཁྱོད་རང་ཉིད་ཀྱང་དྭ་ཕྲུག་དེ་དང་འགྲིག་མཐུན་ཁག་པོ་
ཡོང་ངེས། ཁྱེད་ཀྱིས་ངའི་ཁར་ཉན་ན། ཡིན་ཡང་ངས་ཤེས་ཡོད། ངས་
བྱིས་པ་བཅུ་ལྷག་གསོས་མྱོང་ཡོད་ཀྱང་ཁྱེད་ཀྱིས་ངའི་ཁར་ཉན་མི་
སྲིད། ཁྱེད་ཀྱིས་ཆེ་ཆུང་རན་པའི་ཤིང་ལྕག་ཅིག་བཙལ་ནས་མོ་ལ་
བསམ་ཤེས་སུ་བཅུག་ན་འགྲིག བྱེད་ཐབས་འདི་ལྟ་བུ་ད་གཟོད་མོ་ལ་
འཚམ། མོའི་ཁོང་ཁྲོ་ཚ་བའི་གཤིས་ཀ་ནི་ཏག་ཏག་མོའི་སྐྲ་ལོ་དམར་
པོ་དེ་དང་ཆ་འགྲིག་པོ་འདུག ཆོག་གི གཟིམས་བདེ། མཱ་རེ་ལེ་ཡ།
ཁྱེད་རང་སྔོན་ཆད་ལྟར་ང་ལ་བལྟ་རུ་ཡོང་རྒྱུ་ནི་ངའི་རེ་བ་ཡིན། འོན་
ཀྱང་ངས་དེ་རིང་ལྟ་བུའི་ངོ་ཚ་ཉོ་དགོས་ཚེ་ང་ཁྱོད་ལ་སྔར་ལྟར་བལྟ་རུ་
ཡོང་རྒྱུའི་རེ་བ་མ་བཅང་། མི་ཚེ་འདིར་ངས་འདི་འདྲའི་ངོ་ཚ་ཉོ་མྱོང་མེད།”
དེ་མུར་ལྷ་ལྕམ་རེའེ་ཆིལ་སྒོར་རྒྱུགས་སོང་། གལ་ཏེ་ནམ་རྒྱུན་
ཡམ་མེ་ཡོམ་མེར་འགྲོ་བའི་བུད་མེད་ཤ་རྒྱགས་པོ་ལྗེའེན་ཞིག་གློ་བུར་
དུ་རྒྱུགས་ན་སྣང་ཚུལ་ཇི་འདྲ་ཞིག་ཡིན་པ་ཁྱོད་ཀྱི་བློ་ལ་འཁོར་ཐུབ་
བམ། མཱ་རཱེ་ལེ་ཡ་འདང་རྒྱག་གི་ནང་དུ་ལྷུང་ནས་ཤར་གྱི་ལོགས་ཁང་ཕྱོགས་སུ་ཆས་སོང་།
སྐས་ཐེམ་ལས་ཡར་འགོ་དུས། མོས་ད་ནི་ཅི་ཞིག་བྱ་བར་སེམས་
ཁུར་བྱས། ད་སོ་མར་བྱུང་བའི་དོན་དེས་མོ་རང་ཡིད་ཐང་ཆད་དུ་
བཅུག ངོ་མ་སྟབས་ལེགས་མ་སོང་། མི་འདི་འདྲ་མང་བ་ཞིག་ལས་
ཅིའི་ཕྱིར་ཨན་ནེ་ཡིས་ཏག་ཏག་ལྷ་ལྕམ་རེའེ་ཆིལ་ལ་ཕོག་ཐུག་བཟོས་
སོང་། གློ་བུར་དུ་མཱ་རེ་ལེ་ཡས་ཨན་ནེ་ཡི་གཤིས་ཀའི་སྐྱོན་ཆ་ཚབ་
ཆེན་དེ་ཤེས། མོ་རང་ཕངས་སེམས་སྐྱེས་བྱུང་། དེ་ལས་ཀྱང་ངོ་ཚ་ཆེན་
པོ་ཉོས་སོང་། མོའི་སེམས་མ་བདེ་བར་རང་གིས་རང་ལ་ལེ་བདའ་བྱས།
མོ་ལ་ཆད་པ་ཇི་ལྟར་གཅོད། ལྷ་ལྕམ་རེའེ་ཆིལ་གྱི་ཤིང་ལྕག་གཞུ་བའི་
བསམ་འཆར་དེ་དང་ལེན་བྱེད་དམ། ལྷ་ལྕམ་རེའེ་ཆིལ་གྱིས་མོའི་བྱིས་
པ་དག་ལ་ཐབས་དེ་འཐེན་བཞིན་ཡོད། ཡིན་ཡང་ཐབས་དེར་མཱ་རེ་
ལེ་ཡ་མི་འཐད། རང་ཉིད་ཀྱིས་བྱིས་པ་ཞིག་ལ་གཅར་རྡུང་བྱེད་པར་
མོ་རང་ཉིད་ཀྱང་ཡིད་མི་ཆེས། ཐབས་གཞན་ཞིག་འཐེན་དགོས། མོར་
མཱ་རཱེ་ལེ་ཡས་ཨན་ནེ་མལ་ཁྲིའི་སྟེང་ཁ་བུབ་ཏུ་འགྱེལ་ནས་
རང་ཉིད་ཀྱི་ནོར་འཁྲུལ་ངོས་ཟིན་དུ་འཇུག་དགོས།
སེམས་སྡུག་ཆེན་པོས་ངུ་བཞིན་ཡོད་པ་མཐོང་། མོས་འདམ་གྱིས་
སྦགས་པའི་རྐང་ལྷམ་གྱིས་མལ་ཁེབས་ནག་ནོག་བཟོ་བར་སྣང་
དོགས་སྤུ་ཙམ་ཡང་བྱེད་ཀྱིན་མི་འདུག
མོས་ངག་འཇམ་པོས“ཨན་ནེ།”ཞེས་བོས།
ལན་སློག་མ་བྱུང་།
སྐད་གདངས་ཅུང་དྲག་པོའི་སྒོ་ནས“ཨན་ནེ།” “མྱུར་དུ་མལ་ཁྲི་
ལས་བོབས། ངའི་སྐད་ཆར་ལེགས་པོར་ཉོན།”
ཨན་ནེ་མལ་ཁྲི་ལས་ཡར་དགྱེ་སྟེ་ལུས་ཀྲོང་ཀྲོང་བྱས་ནས་བསྡད།
ངུས་དྲགས་པས་མོའི་ངོ་གདོང་སྐྲང་ནས་ལྟ་བས་མི་བཟོད་པ་ཞིག་ཏུ་
འདུག མིག་གཉིས་ས་གཅལ་སྟེང་ཅེར་ནས་སྐད་ཆ་ཅི་ཡང་མི་བཤད།
“ཡག་པོ་བསྒྲུབས་སོང་། ཨན་ནེ། ཁྱོད་རང་ངོ་མི་ཚའམ།”
“མོར་ངའི་བྱད་གཟུགས་བཙོག་ཅིང་སྐྲ་དམར་པོ་རེད་ཟེར་བའི་
ཐོབ་ཐང་མེད།”ཅེས་ཨན་ནེ་ཡིས་སྤོབས་པ་ཆེན་པོས་རྒོལ་ལན་སློག་ནས་གནད་དོན་ལ་གཡོལ།
“ཨན་ནེ། ཁྱོད་ལ་མོར་གུས་མེད་བྱེད་པའི་ཐོབ་ཐང་མེད། ཁྱོད་
ཀྱིས་མོ་ལ་དེ་ལྟར་བཤད་སྲོལ་ཡོད་དམ། ཨན་ནེ། ཁྱེད་ཀྱིས་ང་ངོ་ཚ་ལ་
གཏད་སོང་། ངོ་ཚ་ཆེན་པོ་ཉོས་སོང་། མ་གཞིར་ཁྱོད་ཀྱིས་ལྷ་ལྕམ་རེའེ་
ཆིལ་མདུན་ནས་གཤིས་འཇམ་བག་ཡོད་ཀྱི་རྣམ་འགྱུར་སྟོན་པའི་རེ་བ་
བཅངས་ཡོད་མོད་ཀྱི། ཡིན་ཡང་ཁྱེད་ཀྱིས་ངོ་ཚ་ཉོ་རུ་བཅུག་སོང་། ངས་
ཧ་གོ་མི་འདུག ལྷ་ལྕམ་རེའེ་ཆིལ་གྱིས་ཁྱོད་རང་བཙོག་ཅིང་སྐྲ་དམར་
བོ་རེད་ཟེར་བ་ཙམ་ཞིག་གིས་ཁྱོད་རང་འདི་འདྲའི་ཁོང་ཁྲོ་ལངས་དོན་
ཅི༑ ཁྱོད་རང་ཉིད་ཀྱིས་ཀྱང་ནམ་རྒྱུན་དེ་ལྟར་བཤད་པ་མ་ཡིན་ནམ།”
“འོ། རང་གིས་རང་ལ་བཤད་པ་དང་མི་གཞན་གྱིས་རང་ལ་བཤད་
པ་གཉིས་མི་འདྲ་”ཅེས་ཨན་ནེ་ཡིས་ངུ་ངག་གིས་བཤད། “རང་གི་
སེམས་སུ་གསལ་ཡང་གཞན་གྱིས་དེ་ལྟར་མ་བཤད་ན་བསམ་ཡོད།
ཁྱོད་ཀྱིས་ང་རང་ཁོང་ཁྲོ་ཚ་བ་ཞིག་རེད་སྙམ་ཡོད་ལས་ཆེ། ཡིན་
ཡང་ངས་ཚོད་འཛིན་བྱེད་ཐབས་བྲལ། མོས་སྐད་ཆ་དེ་དག་བཤད་
དུས། འགོག་ཐབས་བྲལ་བའི་ཁོང་ཁྲོའི་མེ་ལྕེ་ཞིག་ངའི་ལུས་སྟེང་ནས་
ཐོན་ཏེ་བྲང་ཁོག་ཏུ་འཚང་བྱུང་། དེ་བས་ངས་རང་དབང་མེད་པར་ཁྲོ་གཏམ་བཤད་སོང་།”
“ཧུན། ངས་ངེས་པར་དུ་བཤད་འོས་པ་ཞིག་ལ་ད་ནི་ཁྱོད་སྐད་
གྲགས་ཆོད་སོང་། ལྷ་ལྕམ་རེའེ་ཆིལ་གྱིས་གང་ཡིན་སར་བཤད་ངེས།
མོས་དེ་ལྟར་བསྒྲུབ་ཁོ་ཐག་ཡིན། ཁྱོད་ལ་དེ་འདྲའི་ཁོང་ཁྲོ་ཆེ་བ་ངོ་མ་
འཇིགས་ཡེར་བ་ཞིག་རེད། ཨན་ནེ།”
ཨན་ནེ་ཡི་མིག་ཆུ་ཁྲོམ་ཁྲོམ་དུ་བཞུར་བཞིན་“ཁྱེད་ཀྱིས་སོམས་
དང་། གལ་ཏེ་མི་ཞིག་གིས་ཁྱོད་ཀྱི་མདུན་སར་ཁྱོད་རང་བཙོག་ཅིང་
སྐམ་པོ་འདུག་ཅེས་བཤད་ན་ཚོར་བ་ཇི་འདྲ་རེད”ཟེར།
གློ་བུར་དུ། མཱ་རེ་ལེ་ཡའི་ཡིད་དུ་འདས་དོན་ཞིག་འཁོར་ཡོང་།
མོ་རང་ལོ་ན་ཕྲ་བའི་བྱིས་པ་ཡིན་དུས། ཨ་ནེ་ཞིག་གིས་མི་གཞན་ལ་
“བྱིས་པ་འདི་ཇི་འདྲའི་ནག་ཅིང་བཙོག་པ་ཞིག་རེད་ཨང་། ངོ་མ་སྙིང་རེ་རྗེ།”ཟེར།
མོས་ཁས་ལེན་གྱི་ཚུལ་དུ་ངག་ཅུང་ཟད་འཇམ་པོའི་ངང”ལྷ་ལྕམ་
རེའེ་ཆིལ་གྱི་སྐད་ཆ་ཐད་ཀར་ཡིན་དྲག་སོང་། ཡིན་ཡང་དེ་ནི་ཁྱེད་
ཀྱིས་གུས་མེད་བྱས་ཆོག་པའི་ཁ་གཡར་ས་མིན། མོ་རང་མི་ཆ་མེད་
ཅིག་དང་རྒན་རབས་པ་ཞིག ད་དུང་ངའི་མགྲོན་པོ་ཞིག་ཡིན་པའི་
ངོས་ཐད་ནས་ཁྱེད་ཀྱིས་མོ་ལ་བརྩི་བཀུར་བྱེད་འོས། ཡིན་ཡང་ཁྱེད་
ཀྱིས་མོ་ལ་དེ་འདྲའི་གུས་མེད་བྱས་སོང་། དེ་བས“མཱ་རཱེ་ལེ་ཡའི་བློ་ངོར་
ཆད་པ་གཅོད་ཐབས་ཤིག་ཐོལ་གྱིས་འཁོར་སོང་།” ཁྱོད་ངེས་པར་དུ་
མོ་ཚང་ལ་སོང་ནས་མོར་དགོངས་དག་ཞུས་ཏེ་གུ་ཡངས་སུ་གཏོང་དུ་འཇུག་དགོས།”
ཨན་ནེ་ཡིས་བློ་ཐག་རྦད་ཆོད་ངང”ངས་ནམ་ཡང་དེ་ལྟར་བསྒྲུབ་
མི་ཐུབ། “ཁྱེད་ཀྱིས་ང་ལ་ཆད་པ་ཅི་ཞིག་བཅད་ཀྱང་ཆོག མཱ་རེ་ལེ་
ཡ༑ ཁྱེད་ཀྱིས་ང་རང་དུག་སྦྲུལ་དང་སྦལ་བ་ཡོད་པའི་བརླན་གཤེར་ཆེ་
བའི་མུན་ནག་བཙོན་ཁང་དུ་བཅུག་ཀྱང་ཆོག ང་ལ་སོབ་གོར་ཟ་རྒྱུ་
དང་ཆུ་འཐུང་རྒྱུ་ཡོད་པས་ཆོག ངས་ལེ་བདའ་བྱེད་མི་སྲིད། ཡིན་ཡང་
ངས་ལྷ་ལྕམ་རེའེ་ཆིལ་ལ་དགོངས་དག་ཞུ་མི་འདོད།”
ཨན་ནེ་སེམས་སྐྱོ་ནས་དེ་ན་ང་ཚེ་གང་བོར་འདི་ནས་འདུག་
འདོད།” “རྒྱུ་མཚན་ངས་མོ་ལ་སྐད་ཆ་དེ་ཙམ་བཤད་པ་ཙམ་གྱིས་
དགོངས་དག་ཞུ་མི་འདོད། དེ་དཔེ་སྲིད་དམ། དགོངས་དག་ཞུ་དོན་མི་
འདུག ངས་ཁྱོད་ཁོང་ཁྲོ་བསླངས་པར་དགོངས་དག་ཞུས་པ་ཡིན།
ཡིན་ཡང་ངས་མོ་ལ་སྐད་ཆ་དེ་ལྟར་བཤད་པར་ང་ཧ་ཅང་ཡིད་ཚིམ་ཡོད།”
མཱ་རཱེ་ལེ་ཡ་ཡར་ལངས་ནས་འགྲོ་གྲབས་བྱེད་ཞོར“སྔ་དྲོར་སླེབས་
ན༑ ཁྱེད་ཀྱི་བསམ་པའི་འཆར་སྒོ་སྔར་ལས་བཟང་བ་འདྲ།” “ཁྱོད་
ལ་ཞག་མ་གཅིག་རིང་རང་སྐྱོན་ངོས་ལེན་བྱེད་པའི་དུས་ཚོད་ཡོད།
གསལ་བོར་འདང་རྒྱོབ། ཁྱོད་ཀྱིས་ཁས་འཆེས་མྱོང་། གལ་ཏེ་ང་ཚོས་
ཁྱོད་རྒྱ་ཕིབས་ལྗང་མདོག་མཁར་གྲོང་དུ་སྡོད་བཅུག་ན་ཁྱོད་རང་བུ་
མོ་ཡ་རབས་ཤིག་བྱེད་པའི་ཁས་འཆེས་མྱོང་། ཡིན་ཡང་དོ་ནུབ་བྱུང་
བའི་གནས་ཚུལ་དེ་ལས་ཁྱོད་རང་ཁ་དན་ཚིག་ལ་གནས་མཁན་ཞིག་མིན་པ་འདྲ།།”
མཱ་རཱེ་ལེ་ཡ་ཡིས་ཆེས་མཐའ་མཇུག་བཤད་པའི་སྐད་ཆ་དེས་
མ་གཞི་ནས་ནང་སེམས་རྦ་རླབས་བཞིན་འཁྲུགས་པའི་ཨན་ནེ་ཡི་
སེམས་ལ་ན་ཟུག་ཅིག་བྱིན་སོང་། མཱ་རཱེ་ལེ་ཡ་ཐབ་ཚང་དུ་ལོག་རྗེས་
སེམས་འཁྲུགས་ཤིང་སུན་སྣང་སྐྱེས། མོ་རང་ཉིད་ཀྱི་སྟེང་ཚིག་པ་ཟོས།
རྒྱུ་མཚན་ནི་སྐབས་དེའི་ལྷ་ལྕམ་རེའེ་ཆིལ་གྱི་ཁ་གདངས་མིག་ཅེར་གྱི་
གདོང་གི་རྣམ་འགྱུར་དེ་ཡིད་ལ་དྲན་ཐེངས་རེར། མོའི་མཆུ་ཟུར་ལས་
དགའ་སྤྲོའི་མདངས་ཤིག་མངོན་ཡོང་། ལྷ་ལྕམ་རེའེ་ཆིལ་གྱི་ཚད་ལས་
བརྒལ་བའི་སྐད་ཆ་དེ་དག་ལ་རྒོལ་ལན་སློག་ན་འགྲིག་པའི་ཧ་དགོད་
བྱེད་འདོད་ཀྱི་ངར་ཤུགས་ཤིག་རང་དབང་མེད་པར་སྐྱེས་ཡོང་།

ལེའུ་བཞི་བ།

དོན་འདི་དང་འབྲེལ་བའི་སྐོར་མཱ་རཱེ་ལེ་ཡས་མ་ཐེ་ཡུའུ་ལ་ཚིག་
གཅིག་ཀྱང་མ་བཤད། འོན་ཀྱང་། ཕྱི་ཉིན་ཞོགས་པར་ཨན་ནེ་ལ་སྔར་
བཞིན་འགྱོད་སེམས་ཅི་ཡང་མི་འདུག མཱ་རཱེ་ལེ་ཡས་ཨན་ནེ་ཞོགས་
ཟས་ཟ་རུ་མ་ཡོང་བའི་རྒྱུ་མཚན་འགྲེལ་བཤད་མི་བཤད་ཀ་མེད་བྱུང༌།
མོས་དོན་གྱི་མགོ་རྔ་མཐའ་དག་མ་ཐེ་ཡུའུ་ལ་གསོང་བོར་བཤད་ནས་
མ་ཐེ་ཡུའུ་ཡིས་རང་ལ་རྒྱབ་སྐྱོར་བྱེད་པར་འབད།
“ཐེངས་འདིར་ལྷ་ལྕམ་རེའེ་ཆིལ་ལ་ངོ་ཚ་ཞིག་ཉོ་རུ་བཅུག་པའང་
འགྲིག་འདུག མོ་ནི་ངོ་མ་འབྲེལ་མེད་ཐེ་གཏོགས་བྱེད་རྒྱུར་དགའ་བའི་
བུད་མེད་གཏམ་ཅ་ཅོ་མང་བ་ལྗེའེན་ཞིག་རེད།”ཅེས་མ་ཐེ་ཡུའུ་ཡིས་སེམས་གསོའི་ཚུལ་དུ་སྨྲས།
“མ་ཐེ་ཡུའུ་ཁ་ཐི་བྷིར་ཋི། ཁྱེད་ཀྱི་སྐད་ཆས་ང་ཧ་ལས་སུ་བཅུག་
སོང་། ཁྱེད་ཀྱིས་ཨན་ནེ་ཡི་གུས་མེད་གཏུམ་སྤྱོད་དེར་རྒྱབ་སྐྱོར་བྱེད་
དམ། གཤམ་དུ་ཁྱེད་ཀྱིས་ད་དུང་མོ་ལ་ཆད་པ་བཅད་ནའང་འགྲིག་མི་
འདུག་ཅེས་བཤད་རྩིས་ཡོད་པ་འདྲ།”
“འུན། དེ”””མིན”””མིན”””དེར་ངེས་པ་མི་འདུག” “ངས་བསམ་
ན་མོར་ཆད་པ་བཅད་ན་འགྲིག ཡིན་ཡང་ཆད་པ་དྲག་པོ་མ་གཅོད།
མཱ་རཱེ་ལེ་ཡ། ཁྱོད་ཀྱིས་ཤེས་གསལ་ལྟར་མོ་ལ་སློབ་གསོ་ཐོབ་མྱོང་མེད།
ཁྱོད་ཀྱིས་མོ་ལ་ཟ་རྒྱུ་ཞིག་སྟེར་ངེས། ཨེ་རེད།”ཅེས་མ་ཐེ་ཡུའུ་ཡིས་
སེམས་མ་བདེ་བའི་ངང་དེ་ལྟར་བཤད།
མཱ་རཱེ་ལེ་ཡ་ཁོང་ཁྲོ་ལངས་ནས་ཁྱོད་ཀྱིས་ངས་བྱིས་པ་ལ་ལྟོགས་
སྡུག་མྱངས་སུ་བཅུག་ནས་སློབ་གསོ་གཏོང་བ་གོ་མྱོང་ཡོད་དམ།
“མོས་དུས་ལྟར་དུ་ཟ་མ་ཟ་ཐུབ། ངས་དངོས་སུ་མོར་ཟ་མ་བསྐྱལ་ཆོག
ཡིན་ཡང་མོ་ངེས་པར་དུ་དེ་གར་སྡོད་དགོས། མོས་ལྷ་ལྕམ་རེའེ་ཆིལ་
ལ་དགོངས་དག་བྱེད་བསམ་རག་བར་དུ་དེ་གར་སྡོད་དགོས། ད་འདི་
ལྟར་ཐག་བཅད་པ་ཡིན། མ་ཐེ་ཡུའུ།”
ཉིན་གང་གི་ཟས་ཐུན་གསུམ་པོ་སྟེ་ཞོགས་ཟས་དང་གུང་ཟས།
དགོང་ཟས་སྐབས་སུའང་ཨན་ནེ་ལ་གྲགས་འགུལ་ཅི་ཡང་མི་འདུག
ཨན་ནེ་ཡིས་ཨུ་ཚུགས་བྱས་ནས་ཟས་མི་ཟ། ཟས་ཐུན་རེ་ཡི་རྗེས་ནས་
མཱ་རཱེ་ལེ་ཡ་ཡིས་ཟས་སྐལ་ཨན་ནེ་ཡི་ཁང་བའི་ནང་བསྐྱལ་བ་དང་།
དར་ཅིག་འགོར་རྗེས་ཡང་སྒུལ་ཙམ་ཡང་བྱས་མྱོང་མེད་པའི་ཟས་སྐལ་
ཕྱིར་ཁྱེར་ཡོང་། མ་ཐེ་ཡུའུ་ཡིས་སེམས་ཁྲལ་ངང་ཆེས་མཐའ་མའི་
ཟས་སྐལ་ཡང་ཕྱིར་ཁྱེར་ཡོང་བར་ཅེར་ནས་སེམས་སུ་ཨན་ནེ་ཡིས་ཅི་ཡང་མ་ཟོས་པ་ཡིན་ནམ་སྙམ།
དགོང་མོར། མཱ་རཱེ་ལེ་ཡ་རྒྱབ་ཕྱོགས་ཀྱི་ཕྱུགས་རྭའི་ནང་སྒོ་
ཕྱུགས་འཚོ་བར་ཕྱིན། རྟ་རའི་ཉེ་འཁོར་དུ་ཡར་བལྟ་མར་བལྟ་བྱེད་
བཞིན་པའི་མ་ཐེ་ཡུའུ་ལྐོག་ལྐོག་སུད་སུད་ངང་ཐོག་ཁང་དུ་ཕྱིན། ནམ་
རྒྱུན་ལྟར་མ་ཐེ་ཡུའུ་ནི་ཐབ་ཚང་དང་སྒོ་ཁྱམས་འགྲམ་གྱི་མལ་ཤག་
ལས་གང་དུའང་མི་འགྲོ་ལ། མཚམས་རེར། ཆོས་དཔོན་མགྲོན་དུ་
ཕེབས་ནས་ཇ་བཞེས་སྐབས། ཁོ་རང་སྡོད་བཟོད་མི་བདེ་བའི་ངང་སྣེ་
ལེན་ཁང་དུ་དར་ཅིག་སྡོད་པ་ཡིན། འོན་ཀྱང་། ལོ་དེའི་དཔྱིད་ཀར་
མཱ་རཱེ་ལེ་ཡར་རོགས་བྱས་ནས་མགྲོན་ཁང་དུ་རྩིག་ཤོག་སྦྱར་བ་ནས་
བཟུང་། ཁྱིམ་གྱི་ཐོག་ཁང་དུ་གོམ་པ་སྤོ་མྱོང་མེད་པར་ཏག་ཏག་ལོ་ངོ་བཞི་འགོར།
ཁོ་རང་ག་ལེར་ཚོམས་ཁང་བརྒྱུད་ནས་ཐོག་ཁང་གི་ཨན་ནེ་ཡི་
ཁང་བའི་སྒོ་ཁར་སོང་། ཁོ་རང་ཚམ་ཚོམ་ངང་སྐར་མ་འགའ་ལ་སྒོ་
ཁར་འགྲེང་རྗེས་སྤོབས་པ་བསྐྱེད་ནས་སྒོ་དལ་མོར་བརྡུངས། དེ་རྗེས་སྒོ་
ཕྱེ་ནས་ནང་དུ་འཛུལ་ནས་བལྟས་པ་ན།
ཨན་ནེ་ཏག་ཏག་སྒེའུ་འགྲམ་གྱི་རྐུབ་སྟེགས་སེར་པོ་ཞིག་སྟེང་
བསྡད་ནས་སེམས་སྐྱོ་བའི་ངང་མེ་ཏོག་ལྡུམ་རའི་ཕྱི་རོལ་ཏུ་ཅེར་འདུག
ཕར་བལྟས་ཚོད་ལ་མོ་རང་སྐམ་ཞིང་ཉམ་ཐག་པ་ཞིག་འདུག མ་ཐེ་
ཡུའུ་ཡི་སེམས་སུ་རང་དབང་མེད་པར་ན་ཟུག་ཅིག་སྐྱེས། ཁོས་ཁ་རོག་
གེར་སྒོ་བརྒྱབ་རྗེས་ག་ལེར་མོའི་གམ་དུ་བཅར།
“ཨན་ནེ།” ཁོའི་སྐད་གདངས་ཧ་ཅང་དམའ་བར་བལྟས་ན་གཞན་
གྱིས་ཐོས་པར་དོགས་པ་འདྲ། “ཁྱོད་རང་བདེ་འམ། ཨན་ནེ།”
ཨན་ནེ་ཟུངས་ཞན་ཤུགས་མེད་ཀྱིས་དགོད་ཙམ་བྱས།
“མི་བདེ་རྒྱུ་མི་འདུག ངས་བྱ་དངོས་མང་བོ་ཞིག་འཁྲུལ་སྣང་གིས་
བསྐྲུན་ནས་ཉི་མ་གཏོང་ཐབས་བྱས་པ་ཡིན། ཁེར་རྐྱང་གི་སུན་སྣང་
ཚད་མེད་སྐྱེས་བྱུང་། འོན་ཀྱང་ག་ལེར་གོམས་ལོབས་སུ་འགྱུར་ངེས།”
ཨན་ནེ་ཡང་བསྐྱར་དགོད་ཙམ་བྱས་ནས་སྙིང་སྟོབས་ཆེན་པོས་
ཡུན་རིང་བའི་བཀག་ཉར་འཚོ་བ་གདོང་ལེན་བྱེད་རྩིས་འདུག
གློ་བུར་དུ་མ་ཐེ་ཡུའུ་ཡིས་དུས་ཚོད་དམ་འཛིན་བྱས་ནས་སྐད་ཆ་
བཤད་དགོས་པ་དྲན་བྱུང་། དེ་མིན་མཱ་རཱེ་ལེ་ཡ་གློ་བུར་དུ་སླེབས་བྱུང་ན་ཅི་བྱ།
མ་ཐེ་ཡུའུ་ཡིས་སྐད་དམའ་མོས་འུན། འདི། ཨན་ནེ། ཁྱོད་ཀྱིས་
དོན་འདི་མྱུར་དུ་ཐག་གཅོད་བྱས་ན་མི་བཟང་ངམ།” “དུས་ཀྱི་སྔ་འཕྱི་
ཙམ་རེད། ཁྱོད་ཀྱིས་ཤེས་གསལ་ལྟར་མཱ་རཱེ་ལེ་ཡ་ནི་ཧ་ཅང་ཨུ་ཚུགས་
ལྗེའེན་ཞིག་ཡིན། ཨན་ནེ། ངའི་ཁར་ཉན་ན་མྱུར་དུ་དོན་དེ་ཐག་གཅོད་བྱོས།”
“ཁྱོད་ཀྱིས་ངས་ལྷ་ལྕམ་རེའེ་ཆིལ་ལ་དགོངས་དག་ཞུས་ཟེར་བ་ཡིན་ནམ”
མ་ཐེ་ཡུའུ་ཡིས་བྲེལ་འཚུབ་ངང“འོ་ལེ། དགོངས་དག་ཞུས་ཟེར་བ་
ཡིན།” “ཁྱོད་ཀྱིས་མོར་དགོངས་དག་ཞུས་ནས་དོན་དེ་ཞོད་འཇགས་སུ་གཏོང་དགོས་ཟེར་བ་ཡིན།”
ཨན་ནེ་ཡིས་འདང་ཞིག་བརྒྱབ་རྗེས“ངས་ཁྱོད་ཀྱི་ཆེད་དུ་མོར་
དགོངས་དག་ཞུ་རུ་སོང་ཆོག” “དྲང་མོར་བཤད་ན། ང་རང་ཧ་ཅང་སེམས་
སྐྱོ་བཞིན་ཡོད། ཡིན་ཡང་མདང་ནུབ་ངའི་སེམས་སྐྱོ་མ་སོང་། ང་རང་
ཞག་གང་བོར་ཁོང་ཁྲོ་ལངས་བྱུང་། ཁོང་ཁྲོ་མ་བཟོད་པར་མདང་
ནུབ་ཐེངས་གསུམ་ལ་གཉིད་ལས་སད་ཡོང་། འོན་ཀྱང་དེ་རིང་ཞོགས་
པར་ཟུངས་ཞན་ཤུགས་མེད་དུ་གྱུར་ཡོད་པ་ལས་ཁོང་ཁྲོ་ཡང་ཀྱིན་མི་
ལངས་འདུག ང་རང་ངོ་གནོང་སོང་། ཡིན་ཡང་ལྷ་ལྕམ་རེའེ་ཆིལ་ལ་
དེ་ལྟར་བཤད་རྒྱུར་སེམས་སུ་འཆར་ཐབས་མི་འདུག དེ་ཧ་ཅང་ངོ་ཚ་
བ་ཞིག་རེད། ངས་སེམས་ཐག་བཅད་ཟིན་ང་རང་ཚེ་གང་བོར་འདིར་
བཀག་ཉར་བྱེད་དགོས་ཀྱང་མོར་དགོངས་དག་ཞུ་མི་བསམ། འོན་ཀྱང་
ངས་ཁྱེད་ཀྱི་ཆེད་ཅི་ཡང་བསྒྲུབ་ཐུབ། གལ་ཏེ་ཁྱེད་ཀྱིས་ང་སོང་ནས་
མོར་དགོངས་དག་ཞུ་དགོས་ཟེར་ན་ངས་དེ་ལྟར་བསྒྲུབ་ཆོག་
“ངས་དེ་ལྟར་ལོས་བསམ། ཁྱིམ་དུ་ཁྱོད་མེད་ན་དྲོད་ཁོལ་མི་འདུག
ཁྱོད་སོང་ནས་དོན་དེ་ཞོད་འཇགས་སུ་ཐོངས་དང་། དེ་ལྟར་བྱས་ན་ད་
གཟོད་བུ་མོ་ཡ་རབས་ཤིག་གི་འགྲོ་སྟངས་རེད།”
“འོ་ཡ་ཡ” “མཱ་རེ་ལེ་ཡ་སླེབས་ན་ངས་མོར་བཤད་ངེས་ཞེས་ཨན་ནེ་ཡིས་ཁོའི་ཁར་ཉན།
“དེ་ཡག་པོ་འདུག ཡག་པོ་འདུག ཨན་ནེ། ང་ཁྱོད་སར་ཡོང་བ་
མཱ་རཱེ་ལེ་ཡར་མ་བཤད། ངས་མོ་ལ་རང་དགར་ཐེ་གཏོགས་མི་བྱེད་ཅེས་ཁས་བླངས་ཡོད།”
“ངས་དོན་དེ་ས་གསང་རྡོ་གསང་བྱེད་ངེས།”ཞེས་ཨན་ནེ་ཡིས་གཟབ་ནན་ངང་ཁས་འཆེས།
དེ་མུར་མ་ཐེ་ཡུའུ་ཕྱིར་ལོག་སོང་། ཁོ་རང་རྒྱལ་ཁའི་ངང་བྱ་འཕུར་
བ་ལྟར་ཕྱུགས་རའི་ཆེས་རྒྱང་རིང་སའི་ཟུར་ཞིག་ཏུ་རྒྱུགས་ནས་མཱ་རེ་
ལེ་ཡར་དོགས་ཟོན་བྱས། མཱ་རཱེ་ལེ་ཡ་ཁྱིམ་དུ་འཛུལ་རྗེས་ཐོག་ཁང་
ལས་སྐྱོ་སྡུག་གིས་ཁེངས་པའི་འབོད་སྐད་ཅིག་ཐོས་ཡོང་།“མཱ་རེ་ལེ་ཡ།”
“ཅི་རེད”ཅེས་མོ་རང་སྣེ་ལེན་ཁང་དུ་ཕྱིན་ནས་དྲིས།
“ང་ཁོང་ཁྲོ་ལངས་ནས་གུས་མེད་ཀྱི་སྐད་ཆ་དེ་འདྲ་བཤད་པར་
དགོངས་དག་ཞུ། ང་རང་ལྷ་ལྕམ་རེའེ་ཆིལ་ལ་དགོངས་དག་ཞུ་རུ་འགྲོ་རྒྱུར་འཐད་པ་ཡིན།”
“ཧ་ཅང་བཟང་གི” “འོ་མ་བཞོས་ཚར་རྗེས། ངས་ཁྱོད་ཁྲིད་ནས་
འགྲོ”ཞེས་མཱ་རཱེ་ལེ་ཡ་ཡིས་གཟབ་བརླིང་ངང་ལན་སློག དོན་དངོས་
སུ་མོས་ཀྱང་གལ ཏེ་ཨན་ནེ་ཡིས་ཨུ་ཚུགས་མཐར་སྐྱེལ་བྱས་ནས་
དཔའ་མ་ཞུམ་ན་ཅི་ཞིག་བྱ་བར་སེམས་ཁུར་བྱེད་བཞིན་ཡོད།
འོ་མ་བཞོས་ཚར་རྗེས། མཱ་རཱེ་ལེ་ཡ་དང་ཨན་ནེ་གཉིས་ལམ་དུ་
ཆས། ཕར་བལྟས་ཚོད་ལ་མཱ་རཱེ་ལེ་ཡ་རྣམ་རིག་རྒྱས་ཤིང་དགའ་ལྷང་
ལྷང་བྱེད་མོད། ཨན་ནེ་ནི་དེ་ལས་ལྡོག་སྟེ། མགོ་བོ་བྲང་ཁར་སྨད་ནས་
རིག་པ་ཉོབ་འཐིབ་བེར་འདུག འོན་ཀྱང་། ལམ་ཕྱེད་ཅིག་ལ་སོང་རྗེས།
གློ་བུར་དུ་རྫུ་འཕྲུལ་ཞུགས་པ་བཞིན་ཨན་ནེ་ཡི་ཉོབ་མདངས་གར་
སོང་ཆ་མེད་དུ་གྱུར་ནས་མགོ་བོ་ཡར་དགྱེ་ཞིང་གོམ་སྟབས་ཡང་མོས་
སོང་། མིག་གིས་ས་སྲོད་སླེབས་ལ་ཉེ་བའི་ནམ་མཁར་བལྟས་ནས་
ལུས་ཡོངས་དགའ་སྤྲོའི་ངར་ཤུགས་ཀྱིས་ཁེངས་འདུག མཱ་རཱི་ལེ་ཡ་ནི་
མོའི་འདི་ལྟ་བུའི་ཐོལ་བྱུང་གི་འགྱུར་ལྡོག་ལ་དགའ་བོ་མི་འདུག དེ་ནི་
ལྷ་ལྕམ་རེའེ་ཆིལ་ལ་དགོངས་དག་ཞུ་བའི་ཟོལ་མེད་ཀྱི་ནོངས་འགྱོད་ཅིག་ག་ལ་ཡིན།
“ཨན་ནེ། ཁྱོད་ཀྱི་སེམས་སུ་ཅི་ཞིག་བསམ་བཞིན་ཡོད་ཅེས་མོས་
ངར་སྐད་ཀྱིས་དྲིས།
“ངས་ལྷ་ལྕམ་རེའེ་ཆིལ་ལ་དགོངས་དག་ཇི་ལྟར་ཞུ་བར་བསམ་བློ་
གཏོང་བ་ཡིན”ཞེས་ཨན་ནེ་ཡིས་གཉིད་གཏམ་བཤད་པ་བཞིན་ལན་སློག
དེ་ནི་ཡིད་ཚིམ་པའི་ལན་ཞིག་རེད། འོན་ཀྱང་མཱ་རཱེ་ལེ་ཡའི་
སེམས་སུ་ཨན་ནེ་འདི་ལྟར་དགའ་ལྷང་ལྷང་དང་འཛུམ་དམུལ་དམུལ་
བྱེད་པ་ནི་འོས་འཚམ་ཞིག་མིན་པར་སྙམ།
དར་ཅིག་འགོར་རྗེས། མོ་རང་གཉིས་ལྷ་ལྕམ་རེའི་ཆིལ་གྱི་ཁྱིམ་དུ་
འབྱོར། ལྷ་ལྕམ་རེའེ་ཆིལ་ཐབ་ཚང་གི་སྒེའུ་འགྲམ་དུ་བསྡད་ནས་བལ་
ལྭ་ཞིག་འཁེལ་བཞིན་འདུག མོ་མཐོང་མ་ཐག་ཨན་ནེ་ཡི་སྤྲོ་ཉམས་
རྦད་དེ་འགྱུར་ནས་ཅི་ཡང་མི་བཤད་པར“ལྟུག་སྒྲ”ཞིག་དང་ལྷན་པུས་
མོ་སླ་ང་སར་བཙུགས། ངོ་གདོང་འགྱོད་སེམས་ཀྱིས་ཁེངས་ནས་ཞུ་
བའི་ཚུལ་དུ་ལག་གཉིས་མདུན་དུ་བརྐྱངས་པས། ལྷ་ལྕམ་རེའེ་ཆིལ་ཧང་སང་དུ་བཅུག་སོང་།
“འོ། ལྷ་ལྕམ་རེའེ་ཆིལ། ངས་ཁྱོད་ལ་དགོངས་དག་ཞུ”མོའི་སྐད་འདར་བཞིན་འདུག
“ངས་ནམ་ཡང་རང་སེམས་ཀྱི་འགྱོད་གདུང་མཐའ་དག་མཚོན་
ཐབས་མི་འདུག ཚིག་མཛོད་ཅིག་བློ་ལ་བཟུང་ཡང་མཚོན་ཐབས་མི་
འདུག ངས་ཁྱེད་ལ་གུས་མེད་ཞེ་དྲག་བྱས་སོང་། ངས་རང་ལ་དྲིན་ཆེ་
བའི་གྲོགས་མཆོག་མ་ཐེ་ཡུའུ་དང་མཱ་རཱེ་ལེ་ཡ་གཉིས་ལ་ངོ་ཚ་ཉོ་རུ་
བཅུག་སོང་། ང་ནི་བུ་ཆུང་ཞིག་མིན་ཡང་སེམས་དཀར་གཤིས་དྲང་གི་
ཁོ་གཉིས་ཀྱིས་བུ་ཚབ་ཏུ་གསོས། ང་ནི་དྲིན་མི་ཤེས་པའི་མི་ངན་ཞིག་
རེད། དེ་བས་མི་བཟང་རྣམས་ཀྱིས་སྐྱོན་བརྗོད་དང་ཆད་པ་བཅད་ན་
འགྲིག་པོ་འདུག ཁྱོད་ཀྱིས་སེམས་ཀྱི་སྐད་ཆ་དྲང་མོར་བཤད་པར་ང་
ཁོང་ཁྲོ་ལངས་ན་མི་འགྲིག ཁྱོད་ཀྱིས་བཤད་པ་མཐའ་དག་དྲང་གཏམ་
རེད། ངའི་སྐྲ་ལོ་དམར་པོ་ཡིན་ཞིང་གདོང་ན་སྨེ་ཐིག་མང་བོ་འདུག ད་
དུང་སྐམ་ཞིང་བཙོག་པོ་འདུག ངས་ཁྱེད་ལ་བཤད་པ་མཐའ་དག་དྲང་
གཏམ་ཡིན། འོ། ལྷ་ལྕམ་རེའེ་ཆིལ། ཁྱེད་ལ་ཞུ་བ་བྱེད། ང་གུ་ཡངས་
ལ་གཏོང་རོགས། གལ་ཏེ་ཁྱེད་ཀྱིས་གུ་ཡངས་སུ་མ་བཏང་ན་ང་མི་ཚེ་
གང་བོར་འགྱོད་པ་སྐྱེས་ངེས། ཁྱེད་ཀྱིས་སྙིང་རྗེ་ཡུལ་དུ་གྱུར་པའི་དྭ་ཕྲུག་ཅིག་སྡུག་ལ་གཏོད་མི་སྲིད།
མོ་ལ་ཁོང་ཁྲོ་ཚ་བའི་གཤིས་ངན་ཞིག་ཡོད་ཀྱང་གུ་ཡངས་སུ་བཏང་ཆོག ཨེ་རེད། ཁྱེད་ཀྱིས་ང་གུ་
ཡངས་སུ་གཏོང་རོགས། ལྷ་ལྕམ་རེའེ་ཆིལ།”
ཨན་ནེ་ཡིས་མགོ་བོ་བྲང་ཁར་སྨད་ནས་ཁྲུན་ཐག་གཅོད་པར་བསྒུག
ཕར་བལྟས་ཚོད་ལ་མོས་བཤད་པའི་སྐད་ཆ་རེ་རེ་ནི་ལྷག་བསམ་
ཟོལ་མེད་ཀྱིས་ཁེངས་ཡོད། དེ་ལྷ་ལྕམ་རེའེ་ཆིལ་དང་མཱ་རེ་ལེ་ཡ་
གཉིས་ཀྱིས་ཀྱང་ཚོར་བྱུང་། དོན་དངོས་སུ་ཨན་ནེ་ནི་རང་གི་ཁེངས་
སྐྱུང་བག་ཡོད་ཀྱིས་ཡིད་སེམས་སྤྲོ་བས་མྱོས་ཡོད། ཡུད་ཙམ་ནས་མཱ་
རྕེ་ལེ་ཡས་གནད་དོན་དེ་ཚོར་སོང་། མཱ་རཱེ་ལེ་ཡས་རང་བསྟོད་བྱེད་མྱོང་
བའི་ཉེས་ཆད་དེས་གོ་ཆོད་མ་སོང༌། ཨན་ནེ་ཡིས་ཉེས་ཆད་དེ་རང་གི་སྤྲོ་སྣང་རྐྱང་པ་ཞིག་ཏུ་བསྒྱུར་བས་སོ།།
འོན་ཀྱང་གཞུང་རྒྱུད་དྲང་བའི་ལྷ་ལྕམ་རེའེ་ཆིལ་ནི་དེ་འདྲའི་
ཚོར་བ་སྐྱེན་པ་ཞིག་མིན་པས་མོས་ཅི་ཡང་ཚོར་མ་སོང་། མོས་ཨན་
ནེ་ཡིས་ལྷག་བསམ་རྣམ་དག་གིས་དགོངས་དག་ཞུ་བཞིན་ཡོད་སྙམ།
དེ་བས་མོའི་བསམ་པ་བཟང་ཞིང་ཐེ་གཏོགས་བྱེད་རྒྱུར་དགའ་བའི་
སེམས་ནང་གི་ཁོང་ཁྲོ་ཡོད་ཚད་སྐད་ཅིག་ཙམ་ལ་གར་སོང་ཆ་མེད་དུ་གྱུར།
“ཆོག་གི ཆོག་གི ཡར་ལོངས། བྱིས་པ།”ཞེས་མོས་སྤྲོ་སེམས་
འཁོལ་བའི་ངང་བཤད།“ངས་ཁྱོད་གུ་ཡངས་སུ་ལོས་གཏོང་། ངས་ཁྱོད་
ལ་ཁ་རྡུང་དྲག་པོ་བཏང་སོང་། ང་ནི་དེ་འདྲའི་སྐད་ཆ་ཐད་ཀར་བཤད་
མཁན་ཞིག་ཡིན། ཁྱོད་ཀྱིས་དེར་ཁ་ཡ་མ་བྱེད། འོན་ཀྱང་ཁྱོད་ཀྱི་སྒྲ་
མདོག་ནི་ངོ་མ་དམར་པོ་སྐྲག་སློང་བ་ཞིག་རེད། སྔོན་ཆད་ངས་སྐྲ་
མདོག་ཁྱོད་ལྟར་ཧ་ཅང་དམར་པོ་ཡིན་པའི་བུ་མོ་ཆུང་ཆུང་ཞིག་ངོ་
ཤེས། དགའ་འོས་པ་ཞིག་ལ་མོ་རང་ནར་སོན་རྗེས་མོའི་མི་སྡུག་པའི་
སྐྲ་མདོག་དམར་པོ་དེ་ཡིད་དུ་འོང་བའི་ཁམ་མདོག་ཏུ་གྱུར་སོང་། གལ་
ཏེ་ཁྱེད་ཀྱི་སྐྲ་མདོག་ཀྱང་གཏིང་ཇེ་ཟབ་ཏུ་གྱུར་སོང་ན་ངོ་མ་ཡ་མཚར་རྒྱུ་ཅི་ཡང་མི་འདུག”
“འོ། ལྷ་ལྕམ་རེའེ་ཆིལ།”ཞེས་ཨན་ནེ་ཡིས་དབུགས་རིང་ཞིག་
རྔུབ་ནས་ཡར་ལངས་བྱུང་།“ཁྱེད་ཀྱིས་ང་ལ་རེ་བ་བྱིན་སོང་། ངས་ནམ་
ཡང་ཁྱོད་དྲིན་ཆེན་དུ་བརྩི་ངེས། ནར་སོན་རྗེས་སྐྲ་མདོག་དམར་པོ་དེ་
ཡིད་དུ་འོང་བའི་ཁམ་མདོག་གི་སྐྲ་ལོར་འགྱུར་ངེས་པ་ཤེས་དུས། ངས་
ད་ནས་ཅི་ཡིན་ཡང་བཟོད་བསྲན་བྱེད་ཐུབ། གལ་ཏེ་ཡིད་དུ་འོང་བའི་
ཁམ་མདོག་གི་སྐྲ་ལོ་ཞིག་ཡོད་ན་མི་བཟང་ཞིག་བྱེད་རྒྱུའང་སླ་མོ་
འདུག ཁྱེད་ཀྱིས་དེ་འདྲ་མི་བསམ་མམ། ཁྱེད་དང་མཱ་རཱེ་ལེ་ཡ་གཉིས་
ཀྱིས་ཁ་བརྡ་བྱེད་དུས་ང་རང་ཁྱེད་ཚང་གི་མེ་ཏོག་ལྡུམ་རའི་ནང་གི་ཀུ་
ཤུའི་སྡོང་བོའི་འོག་གི་རྐུབ་སྟེགས་རིང་བོ་དེའི་སྟེང་བསྡད་ཆོག་གམ།
དེ་གར་ང་ལ་འཆར་ཡན་གྱི་བར་སྟོང་མཐའ་ཡས་པ་འདུག”
“གནམ་རྒན་མ། ལོས་ཆོག ཁྱོད་རང་སོང་དང་། བྱིས་པ། གལ་ཏེ་
ཁྱོད་ཀྱི་བློར་འབབ་ན། ཕ་གིའི་གྲུ་ཟུར་ནས་ཁྱོད་ཀྱིས་ད་དུང་དབྱར་ཟླ་
དྲུག་པའི་མེ་ཏོག་དཀར་པོ་ཞིག་ཁྱེར་ཡོང་ཆོག”
ཨན་ནེ་ཡིས་སྒོ་བརྒྱབ་རྗེས་ཕྱིན་སོང་། ལྷ་ལྕམ་རེའེ་ཆིལ་མྱུར་
སྟབས་ཀྱིས་ཡར་ལངས་ཏེ་སྒྲོན་མེ་བསྒྲོན།
“མོ་ནི་ངོ་མ་མི་ཡ་མཚན་ཞིག་རེད། མཱ་རཱེ་ལེ་ཡ། རྐུབ་སྟེགས་དེ་
ནི་ངས་ལག་རོགས་བུ་ཆུང་ཞིག་ལ་གྲ་སྒྲིག་བྱས་པ་ཡིན། རྐུབ་སྟེགས་
འདིའི་སྟེང་ཙོག་དང་དེ་ལས་བདེ་མོ་འདུག རེད་ཡ། མོ་ནི་ངོ་མ་བྱིས་པ་
ཡ་མཚན་ཞིག་རེད། འོན་ཀྱང་བྱིས་པ་བློ་འབབ་ཞིག་རེད། ཁྱོད་གཉིས་
ཀྱིས་མོ་བུ་ཚབ་ཏུ་གསོས་པ་ལའང་སྔོན་ལྟར་ཧ་ལས་རྒྱུ་མི་འདུག ད་
ནི་ཁྱོད་ཀྱི་ཆེད་དུ་སེམས་ཀྱང་མི་སྐྱོ་འདུག མ་འོངས་པར་མོ་རང་
མདུན་ལམ་ལྗེའེན་ཞིག་ཡོང་ཚོད་འདུག ཡིན་ཡང་མོའི་སྐད་ཆ་བཤད་
སྟངས་ཧ་ཅང་མཚར་བོ་འདུག ཚོར་བ་སྐྱེན་དྲག་སོང་། ད་ནི་མོ་རང་
སློབ་གསོ་ཐོབ་མྱོང་བའི་ཁྱིམ་ཚང་ཞིག་ཏུ་ཡོང་ཡོད་པས་ག་ལེར་མོའི་
གཤིས་ངན་དེར་འགྱུར་བ་ཐེབས་འགྲོ། ད་དུང་མོ་ནི་ཁོང་ཁྲོ་སྐྱེན་པ་
ཞིག་རེད། དེར་མི་བཟང་རྒྱུའང་མི་འདུག ཁོང་ཁྲོ་སྐྱེན་པའི་མིས་ཁྲོ་
གཏམ་བཤད་ཚར་རྗེས་ཞི་ལྷོད་དུ་འགྲོ་ངེས། ནམ་ཡང་རིག་པ་བཀོལ་
ནས་གཞན་ལ་མགོ་སྐོར་མི་གཏོང་། དཀོན་མཆོག་གིས་ང་ལ་མགོན
སྐྱབས་གནང་ནས་གཡོ་སྒྱུ་ལྗེའེན་གྱི་བྱིས་པ་ཞིག་དང་མི་འཕྲད་པར་
སྨོན། མཱ་རཱེ་ལེ་ཡ། མདོར་དེད་ན་ང་མོ་ལ་ཅུང་ཙམ་དགའ་བོ་ཡོད།”
མཱ་རཱེ་ལེ་ཡ་འགྲོ་ཁར། ཨན་ནེ་ནི་ས་སྲོད་ཀྱི་གྲིབ་མདངས་གྱོན་
པའི་མེ་ཏོག་ལྡུམ་ར་ལས་དྲི་ཞིམ་འཐུལ་བཞིན་ཐོན་ཡོང་བ་དང་། ལག་
ཏུ་མེ་ཏོག་དཀར་པོ་ཞིག་བཟུང་འདུག
“ངས་དགོངས་དག་ཡག་པོ་ཞུས་སོང་། ཨེ་རེད།”ཅེས་ཨན་ནེ་
ཡིས་ང་རྒྱལ་དང་བཅས་བཤད་སོང་། “མ་བསྒྲུབ་ཐུ་མེད་ཀྱི་ལས་ཞིག་
ཡིན་ཕྱིན་གང་ལྟར་ངས་དེ་ལེགས་པོར་བསྒྲུབ་དགོས”
“ཁྱོད་ཀྱིས་དགོངས་དག་ཡག་པོ་ཞུས་སོང་། ཧ་ཅང་ཡག་བྱུང”
ཞེས་མཱ་རེ་ལེ་ཡས་གདེང་འཇོག་མཐོན་པོ་བྱས་སོང་། མོས་གཟབ་
ནན་ངང“གལ་ཏེ་མི་གཞན་གྱིས་ངའི་ཕྱི་ཚུལ་ལ་ཟུར་ཟ་མ་བྱས་ན།
དེ་ལྟར་བསྒྲུབ་རྒྱུར་སླ་མོ་རེད།”ཅེས་ཨན་ནེ་ཡིས་དབུགས་རིང་ཞིག་
འཐེན་ནས་བཤད། “དོན་གཞན་གྱི་སྟེང་ང་རང་དེ་འདྲའི་ཁོང་ཁྲོ་སྐྱེན་
པོ་མིན། ཡིན་ཡང་མི་གཞན་གྱིས་ངའི་སྐྲ་མདོག་ལ་འཕྱ་དགོད་བྱེད་
པར་ང་རང་ཧ་ཅང་སུན་ཞིང་སྡང་། ཁྱེད་ཀྱིས་བལྟས་ན་ནར་སོན་རྗེས་
ང་ལ་ཡིད་དུ་འོང་བའི་ཁམ་མདོག་གི་སྐྲ་ལོ་ཞིག་ཡོད་སྲིད་དམ།”
“ཕྱིས་སུ་ཁྱེད་ཀྱིས་མོ་ལ་དགོངས་དག་ཞུ་མི་དགོས་པར་སྨོན།
ཁྱེད་ཀྱིས་རང་གི་ཁོང་ཁྲོ་ལ་ཚོད་འཛིན་བྱེད་པ་ནི་ངའི་རེ་བ་ཡིན། ཨན་ནེ།”
“ཁྱེད་ཀྱིས་རང་གི་ཕྱི་ཚུལ་ལ་དོ་སྣང་བྱེད་དྲག་སོང་། ཨན་ནེ།
ཁྱེད་རང་ཕྱི་རྫིག་ནང་སྟོང་ལ་ཞེན་འདོད་ཚ་སོང་།”
“རང་གི་བྱད་གཟུགས་ཆེས་སྤྱིར་བཏང་བ་ཞིག་ཡིན་པ་ཤེས་
བཞིན་དུ། ད་དུང་ཕྱི་རྫིག་ནང་སྟོང་ལ་ཞེན་ནས་ཅི་བྱ”ཞེས་ཨན་ནེ་
ཡིས་རྒོལ་ལན་སློག་བྱུང་། “ང་རང་མཛེས་སྡུག་ཡིད་འོང་གི་དངོས་
པོ་ལ་དགའ། མེ་ལོང་ནང་གི་རང་ཉིད་ཀྱི་མི་སྡུག་པའི་རྣམ་པ་མཐོང་
ཐེངས་རེར་ངའི་སེམས་སྐྱོ་ཞིང་ཁོང་ཁྲོ་ལངས། དེ་ནི་མི་སྡུག་པའི་
དངོས་པོ་ཞིག་མཐོང་བས་ཡིན། ངས་དེ་ལ་སྙིང་རྗེ་སྐྱེས།”
“མཛེས་སྡུག་གི་ཡང་རྩེ་ནི་ནང་སེམས་ཀྱི་མཛེས་པ་ཡིན”ཞེས་མཱ་རྭེ་ལེ་ཡ་ཡིས་ལུང་དྲངས་བྱུང་།
དོགས་པ་ཟ་རྒྱུར་དགའ་བའི་ཨན་ནེ་ཡིས“སྔོན་ཆད་མི་གཞན་
གྱིས་ང་ལ་དེ་ལྟར་བཤད་མྱོང་། འོན་ཀྱང་ང་རང་དེར་དོགས་པ་ཟ་
མྱོང”ཞེས་བཤད་པ་དང་ལག་གི་མེ་ཏོག་ལ་སྣོམ་སྣོམ་བྱེད་བཞིན“ཨ།
མེ་ཏོག་འདི་དག་ཇི་འདྲའི་ཡིད་དུ་འོང་བ་ལའང་། ལྷ་ལྕམ་རེའེ་ཆིལ་
གྱིས་ང་ལ་མེ་ཏོག་འདི་བྱིན་པར་ང་ཧ་ཅང་དགའ་ཡོད། ད་ལྟ་ང་རང་
མོར་མི་དགའ་རྒྱུ་མི་འདུག གཞན་ལ་དགོངས་དག་ཞུས་ནས་གུ་
ཡངས་ཐོབ་ན་སེམས་ཧ་ཅང་སྐྱིད་པོ་འདུག ཁྱོད་དེ་འདྲ་ཞིག་ཨེ་རེད།
དོ་ནུབ་ནམ་མཁའི་སྐར་མ་འོད་མདངས་གསལ་བ་ལའང་། གལ་ཏེ་
སྐར་མའི་ནང་དུ་སྡོད་ཐུབ་ན། ཁྱོད་རང་སྐར་མ་གང་གི་ནང་དུ་སྡོད
བསམ། ང་རང་གྲིབ་ནག་གྱོན་པའི་རི་བོའི་བར་སྣང་ན་གནས་པའི་
སྐར་མ་དེའི་ནང་སྡོད་བསམ། སྐར་མ་དེ་ཆེ་ལ་འོད་འཚེར་བ་དང་། སྙིང་རྗེ་བོ་འདུག”
“ཨན་ནེ། སྐད་ཆ་མ་བཤད།”ཅེས་ཨན་ནེ་ཡིས་མོའི་འཆར་སྣང་
གི་རྗེས་མ་ཆོད་པར་ཐང་ཆད་ནས་དེ་ལྟར་བཤད།
བརླན་པའི་རྩྭ་གསར་གྱི་དྲི་ཞིམ་བསྣམས་ཡོང་། རྒྱ་ཕིབས་ལྗང་མདོག
མཁར་གྲོང་གི་ཐབ་ཚང་ལས་གློག་འོད་གསལ་བོ་ཞིག་མདུན་ཕྱོགས་
རང་ཁྱིམ་གྱི་ལམ་ཕྲན་སྟེང་སླེབས་རག་བར་ཨན་ནེ་ཡིས་སྐད་ཆ་
ཅི་ཡང་མ་བཤད། བསིལ་རླུང་ཞིག་ཐད་སོར་ལྡང་ཡོང་ནས་ཟིལ་བས་
ཀྱི་གྲིབ་ནག་ཏུ་འཕྲོས་ཡོང་། གློ་བུར་དུ་ཨན་ནེ་མཱ་རཱི་ལེ་ཡའི་ཉེ་སར་
བཅར་ནས་ལག་ཆུང་མོའི་རྩིབ་ཅིང་གྱོང་བའི་ལག་པའི་ནང་བཞག
སྟེ”རང་ཁྱིམ་ཞེས་འགྲོ་ས་ཞིག་ཡོད་པ་ཤེས་དུས། སེམས་ཀྱི་དྲོད་ཁོལ་
ཞིག་རེད།” “ང་རང་རྒྱ་ཕིབས་ལྗང་མདོག་མཁར་གྲོང་ལ་དགའ་ཟིན།
དེ་ཕན་ཆད་ང་རང་ས་ཆ་གང་ལའང་འདི་ལྟར་དགའ་མྱོང་མེད། རང་
ཁྱིམ་ལྟ་བུའི་ཚོར་བ་ཡོད་མྱོང་མེད། འོ། མཱ་རཱེ་ལེ་ཡ། ང་རང་ཧ་ཅང་བདེ་
སྐྱིད་ལྡན་པ་ཞིག་རེད། ད་ནས་ངས་བློ་བདེ་བག་ཕེབས་ངང་གསོལ་བ་བཏབ་ཆོག”
མཱ་རཱེ་ལེ་ཡས་མོའི་ཕྲ་ཞིང་འཇམ་པའི་ལག་ཆུང་རང་གི་ལག་པའི་
ནང་བཞག་པའི་མོད་ལ། དྲོད་སྐྱིད་ཀྱི་ཚོར་བ་དྲག་པོ་ཞིག་སེམས་ཀྱི་གཏིང་
རིམ་ནས་འཚང་ཡོང་། དེ་ནི་སྔོན་ཆད་ཏན་ཏན་ཡོད་མྱོང་མེད་པའི་རླབས་
ཆེ་བའི་མ་ཡུམ་གྱི་བརྩེ་བ་ཡིན་པ་འདྲ། ཚོར་བ་དེ་ནི་ཆ་མེད་ཅིག་ཡིན་ལ་
རོ་མངར་ལྡན་པ་ཞིག་ཀྱང་རེད། དེས་མོ་རང་སེམས་འཚབ་ནས་བློང་བློང་
བོར་བཏང་བྱུང་བས། མོས་ཀུན་སྤྱོད་སྐོར་གྱི་བསླབ་ཚིག་ཅིག་བློ་ལ་འཁོར་
བ་དེར་བརྟེན་ནས་ལམ་སེང་སེམས་ཀྱི་རྦ་རླབས་ཞོད་འཇགས་སུ་བཏང་།
“གལ་ཏེ་ཁྱེད་རང་བུ་མོ་ཡ་རབས་ཤིག་བྱེད་ཐུབ་ན་ནམ་ཡང་བདེ་སྐྱིད་ལྡན་ངེས།”
ཨན་ནེ་ཡིས་ཅི་ཞིག་ལ་འདང་ཞིག་རྒྱག་བཞིན“ད་ལྟ་ངས་རང་ཉིད་
སྡོང་བོའི་ཡལ་ག་ཤིག་ཤིག་སྒུལ་བའི་བསིལ་རླུང་ཞིག་ཏུ་འཆར་ཡན་བྱེད་
པ་དང་། སྡོང་མགོ་ནས་རྩེད་མོ་ཡིད་ཚིམ་པ་ཞིག་རོལ་རྗེས། ག་ལེར་སྡོང་
མགོ་ནས་ཐོན་ཏེ་ལྷ་ལྕམ་རེའེ་ཆིལ་གྱི་མེ་ཏོག་ལྡུམ་རའི་ནང་དུ་འཆམ་
འཆམ་ལ་འགྲོ་བ་དང་། མཛེས་སྡུག་གི་མེ་ཏོག་ཚོགས་ལ་སྒེག་བྲོ་འཁྲབ་ཏུ་
འཇུག དེ་རྗེས་གཡུ་མདོག་གི་མཚོ་མོའི་རླབས་རིས་རླུང་གིས་བསྐྱོད་ནས་
རླབས་ཕྲེང་ཤིག་ཤིག་གཡོ། འོ། སྐྱི་བསེར་རླུང་ལ་དེ་ལྟར་འཆར་ཡན་གྱི་བར་
སྟོང་ཕུན་སུམ་ཚོགས་པོ་ཡོད། ད་ངས་སྐད་ཆ་མི་བཤད། མཱ་རེ་ལེ་ཡ།”
“ད་ནི་དཀོན་མཆོག་གསུམ་པོར་བཀའ་དྲིན་ཚད་མེད་ཞུ”ཞེས་མཱ་རེ་
ལེ་ཡས་ངལ་གསོའི་དབུགས་རིང་ཞིག་ཕྱུང་ནས་དེ་ལྟར་བཤད།

ལེའུ་ལྔ་བ།

མཱ་རེ་ལེ་ཡ་ཡིས་“ཨན་ནེ། ཁྱོད་ལ་གཏམ་བཟང་ཞིག་བཤད། དེ་
རིང་ཌྷཱའེ་ཨན་ན་བྷ་རཱེ་སླེབས་འདུག ངས་ནི་ལྷ་ལྕམ་བྷ་རཱེ་ལས་ཤོག་
དྲས་འདྲ་གཟུགས་སྨད་གཡོགས་ཤིག་གཡར་འདོད། ཁྱོད་རང་འཐད་
པ་ཡིན་ན་ལྷན་དུ་སོང་ཆོག ཞོར་དུ་ཌྷཱའེ་ཨན་ན་ངོ་ཤེས་ཐུབ།”ཟེར།
“ཨ། མཱ་རེ་ལེ་ཡ། ང་སྐྲག་གི་འདུག དོན་དེར་དངོས་སུ་འཕྲད་དུས།
ང་ངོ་མ་སྐྲག་གི་འདུག གལ་ཏེ་མོ་ང་ལ་མི་དགའ་ན་ཅི་བྱ། ངའི་མི་ཚེ་
གང་གི་སེམས་ཀྱི་རྨ་ཁར་འགྱུར་ངེས།”
“འོ། འཚབ་མི་དགོས། ངའི་རེ་བ་ནི་ཁྱེད་ཀྱིས་ཚིག་ནན་པོ་དེ་འདྲ་
མ་བཤད། བུ་མོ་ཆུང་ཆུང་ཞིག་གིས་སྐད་ཆ་དེ་འདྲ་བཤད་ན་ངོ་མ་
དགོད་བྲོ་བ་ཞིག་རེད། ངས་བསམ་ན་ཌྷཱའེ་ཨན་ནའི་བློར་ཁྱོད་འབབ་
ངེས། ངས་སེམས་ཁུར་བྱེད་བཞིན་པ་ནི་མོའི་ཨ་མ་ཡིན། གལ་ཏེ་མོའི་
བློར་ཁྱོད་མ་བབས་ན། ཌྷཱའེ་ཨན་ན་ཁྱོད་ལ་ག་ཙམ་དགའ་ཡང་གོ་མི་
ཆོད། ཁྱོད་ལ་ངེས་པར་དུ་གུས་ཞབས་ལྡན་དགོས། ཁྱོད་རང་བག་ཡོད་
ཚུལ་ལྡན་ཞིག་བྱེད་དགོས། ཐོས་ན་སྐྲག་སློང་བའི་གནས་ལུགས་དེ་
འདྲ་མང་བོ་བཤད་མི་རུང་། སྙིང་རྗེ་བའི་བྱིས་པ་འདི་ངོ་མ་སྐྲག་ནས་འདར་བཞིན་ཡོད་པ་འདྲ།”
ཨན་ནེ་ངོ་མ་འདར་བཞིན་འདུག མོའི་ངོ་མདོག་སྐྱ་བོར་གྱུར་
ཡོད་ལ་གདོང་གི་རྣམ་འགྱུར་འཚུབ་ཆས་ཁེངས་འདུག
“འོ། མཱ་རཱེ་ལེ་ཡ། གལ་ཏེ་ཁྱེད་རང་ངོ་མི་ཤེས་པའི་བུ་མོ་ཞིག་ལ་
འཕྲད་དུ་འགྲོ་གྲབས་ཡོད་པ་དང་། སྒོས་སུ་ཁྱོད་ཀྱིས་མོ་རང་གི་བློས་
ཐུབ་གྲོགས་མོ་རུ་འགྱུར་བར་རེ་བ་ཆེན་པོ་རྒྱག་བཞིན་ཡོད་མོད། འོན་
ཀྱང་མོའི་ཨ་མ་ཁྱོད་ལ་དགའ་མིན་མི་ཤེས་དུས་ཁྱོད་ཀྱང་འཚུབ་ཆ་
ལངས་ངེས”ཞེས་ཨན་ནེ་ཡིས་བཤད་བཞིན་བྲེལ་རྟབ་ཚབ་ཚུབ་ངང་རང་གི་ཞྭ་མོ་ལེན་དུ་སོང་།
མོ་རང་གཉིས་ཀ་ཆུ་ཕྲན་བརྒལ་ནས་ཐང་ཤིང་གིས་ཁེངས་པའི་
རི་ཆུང་བརྒྱུད་དེ་ལམ་ཉེ་ས་བསྐོར་ནས་ཤིང་ཏོག་ར་བར་འབྱོར། མཱ་རེ་
ལེ་ཡས་ཐབ་ཚང་གི་སྒོ་བརྡུངས་པ་ན་ལྷ་ལྕམ་བྷ་རེ་ཡིས་ལན་འདེབས་
བཞིན་ཐོན་ཡོང་། མོ་ནི་མིག་དང་སྐྲ་ལོ་ནག་པོ་ཡིན་པའི་བུད་མེད་
གཟུགས་རིང་ཞིག་རེད། མཆུ་ཟུར་ལས་བརྟན་བརླིང་གི་འཛུམ་
མདངས་ཤིག་མངོན་ཡོང་། མོ་ནི་རང་གི་བུ་ཕྲུག་སྟེང་བཙན་དྲག་ཆེ་བ་རུ་སྐོར་ཉེ་མཚེས་ལ་སྐད་གྲགས་ཆོད་ཡོད།
མོས་སྤྲོ་སེམས་འཁོལ་བའི་ངང“ཁྱོད་བདེ་མོ། མཱ་རཱེ་ལེ་ཡ།”ཞེས་
ཁམས་འདྲི་བྱས་སོང་།“མྱུར་དུ་ཁྱིམ་ལ་ཤོག ངས་འོལ་ཚོད་བྱས་ན་མོ་
ནི་ཁྱོད་ཀྱིས་བུ་ཚབ་ཏུ་གསོས་པའི་བུ་མོ་དེ་ལོས་ཡིན།”
“རེད། མོའི་མིང་ལ་ཨན་ནེ་ཤེར་ལཱེ་ཟེར།”ཞེས་མཱ་རཱེ་ལེ་ཡས་ལན་སློག
“ཨན་ནེ་ཡི་དག་ཆ་ནི་ཨ་ཆེན་རྗེས་འཇུག་ན་དང་ན་འགྲེང་བུ་
ནེ་རེད”ཅེས་ཨན་ནེ་ཡིས་དབུགས་འཚང་བཞིན་བཤད། སྤྱིར་མོ་རང་
འཚབ་ཅིང་སྐྲག་བཞིན་ཡོད་ནའང་མོས་གནད་དོན་གལ་ཆེན་འདིའི་སྟེང་ནས་གོ་ནོར་ཐེབས་མི་རུང་སྙམ།
ལྷ་ལྕམ་བྷ་རཱེ་ཡིས་གཅིག་བྱས་ན་མ་གོ་བ་ཡིན་པ་འདྲ། ཡང་ན་
ཧ་མ་གོ་བ་ཡིན་པ་འདྲ། མོས་དོན་དེར་ལན་ཅི་ཡང་མི་སློག་པར་ཨན་
ནེ་དང་ལག་འཇུ་བྱེད་བཞིན་བརྩེ་སེམས་ལྡན་པའི་ངང”ཁྱོད་བདེ་མོ།”
ཨན་ནེ་ཡིས་གཟབ་ནན་ངང“ངའི་ལུས་ཕུང་ཧ་ཅང་བདེ། ཡིན་
ཡང་སེམས་ཧ་ཅང་འཚབ་བཞིན་འདུག ཁྱེད་ལ་བཀའ་དྲིན་ཆེ། ལྷ་ལྕམ”ཞེས་བཤད།
ཌྷཱའེ་ཨན་ན་འབོལ་ཁྲིའི་སྟེང་བསྡད་ནས་དཔེ་ཆ་ཞིག་ལ་བལྟ་
བཞིན་འདུག ཁྱིམ་དུ་མགྲོན་པོ་ཕེབས་པ་མཐོང་རྗེས་མོས་དཔེ་དེབ་
ཕར་བཞག་སོང་། མོ་ནི་ཡིད་དུ་འོང་བའི་བུ་མོ་ཞིག་རེད། རང་གི་ཨ་
མ་ལྟ་བུའི་མིག་ཟུང་དང་སྐྲ་ལོ་ནག་པོ་ཡོད་པ་དང་ཀུ་ཤུ་ལྟར་དམར་
བའི་འགྲམ་པ་གཉིས་ཡོད། མོ་རང་གི་ཨ་ཕ་ལྟར་ནམ་རྒྱུན་སྤྲོ་སྣང་གིས་ཁེངས་ཡོད།
ལྷ་ལྕམ་བྷ་རཱེ་ཡིས“འདི་ནི་ངའི་བུ་མོ་ཌྷཱའེ་ཨན་ན་ཡིན།” “ཌྷཱའེ་
ཨན་ན། ཁྱེད་ཀྱིས་ཨན་ནེ་ཁྲིད་ནས་མེ་ཏོག་ལྡུམ་རའི་ནང་དུ་འཆམ་
འཆམ་ལ་ཕྱིན་ཆོག ནམ་རྒྱུན་དཔེ་ཆར་ཅེར་འདུག་པ་ལས་བཟང་། མེ་
དཔེ་ཆར་བལྟ་རྒྱུར་ཞེ་དྲག་དགའ་བོ་འདུག”ཟེར། དེ་མུར་བུ་མོ་གཉིས་
ཀ་ཕྱི་རོལ་ཏུ་ཕྱིན་སོང་། མོས་མཱ་རཱེ་ལེ་ཡར“ང་ལ་མོར་བཀོད་པ་མི་
འདུག མོས་ནམ་རྒྱུན་དཔེ་ཆ་ཞིག་ལག་ཏུ་བཟུང་ནས་མི་གཏོང་། མོའི་
ཨ་ཕས་མོ་ལ་རྒྱབ་སྐྱོར་བྱེད་པར་མ་ཟད་ད་དུང་འགེབས་སྲུང་བྱེད། ད་
ནི་མོ་ལ་རྩེད་རོགས་ཤིག་ཡོད་པས་ང་ཧ་ཅང་དགའ་ཡོད། མོ་རང་ཕྱི་
རོལ་གྱི་བྱ་འགུལ་མང་བོ་ཞིག་ལ་ཞུགས་ཆོག”
ཕྱི་རོལ་གྱི་སྐྱེད་མོས་ཚལ་དུ། དྲོད་འཇམ་གྱི་ནུབ་ཁའི་ཉི་འོད་ནི་
གྲིབ་ནག་གྱོན་པའི་ཐང་ཤིང་གི་སྡོང་བོ་ལས་ལྡུམ་རའི་ནུབ་ངོས་སུ་
ལྷུང་ཡོད། ཨན་ནེ་དང་ཌྷཱའེ་ཨན་ན་གཉིས་ཁ་ཁུ་སིམ་མེར་དེ་གར་
འགྲེང་ནས་མཚེར་བག་དང་བཅས་ཕན་ཚུན་ལ་ལྟ་བཞིན་འདུག མོ་
རང་གཉིས་ཀྱི་བར་དུ་ལྷུག་པོར་བཞད་པའི་མེ་ཏོག་ཀུ་མུ་ད་ཅིག་ཡོད།
“ཨོ། ཌྷཱའེ་ཨན་ན།“ཨན་ནེ་ཡིས་གཞི་ནས་ཁ་གྲགས་བྱུང་། མོས་
ལག་གཉིས་བསྣོལ་བཞིན་སྐད་ཧ་ཅང་དམའ་མོའི་ངང“ཁྱེད་ཀྱིས་
བསམ་ན………འོ། ང་ཁྱོད་ཀྱི་བློར་ཅུང་ཟད་འབབ་བམ། ངའི་བློས་ཐུབ་གྲོགས་མོ་བྱས་ན་ཇི་འདྲ་རེད”
ཌྷཱའེ་ཨན་ན་བགད་བྱུང་། མོ་ནམ་རྒྱུན་ཐོག་མར་དགོད་པ་དང་དེ་རྗེས་སྐད་ཆ་བཤད་ངེས།
“དེ་ལོས་ཆོག”ཅེས་མོས་སྦ་གསང་མེད་པར་བཤད་སོང་། “ཁྱོད་
རང་རྒྱ་ཕིབས་ལྗང་མདོག་མཁར་གྲོང་དུ་ཡོང་བར་ང་ཧ་ཅང་དགའ་
ཡོད། ད་ནི་ང་ལ་རྩེད་རོགས་ཤིག་ཡོད་སོང་། ཉེ་འཁོར་ན་ང་ལ་བུ་མོ་
རྩེད་རོགས་ཤིག་མེད། ང་ལའང་ལོ་ཚོད་རན་པའི་ནུ་མོ་གཅིག་ཀྱང་མེད།”
“ཁྱེད་རང་ནམ་ཡང་ངའི་གྲོགས་མོ་བྱེད་པར་མནའ་སྐྱེལ་ཐུབ་
བམ”ཞེས་ཨན་ནེ་ཡིས་བྲེལ་འཚུབ་ངང་བྲིས།
གློ་བུར་དུ་ཌྷཱའེ་ཨན་ན་དངས་སྐྲག་ཅིག་སྐྱེས་སོང་བ་འདྲ།
“ཨ། མནའ་སྐྱེལ་དམ་བཅའ་བ་ནི་མ་རུངས་པ་ཞིག་རེད”ཅེས་མོས་ལེ་བདའ་བྱས་སོང་།
“འོ། མིན། ངའི་མནའ་སྐྱེལ་སྟངས་འདི་ནི་མ་རུངས་པ་ཞིག་མིན།
སྤྱིར་མནའ་ལ་སྐྱེལ་སྟངས་གཉིས་ཡོད”
ཌྷཱའེ་ཨན་ནས་ཐེ་ཚོམ་ཟ་བཞིན“ཡིན་ཡང་ངས་རིགས་གཅིག་མ་གཏོགས་ཐོས་མྱོང་མེད”ཟེར།
“ངོ་མ་ད་དུང་རིགས་གཞན་ཞིག་ཡོད། འོ། རིགས་དེ་ནི་མ་རུངས་
པ་གཏན་ནས་མིན། གཟབ་ནན་ངང་མནའ་ཚིག་དང་དམ་བཅའ་བསྒྲགས་པ་དེ་ཙམ་ཡིན།”
“དེ་ན་ངས་དོ་སྣང་མི་བྱེད།”ཅེས་ཌྷཱའེ་ཨན་ན་གཞི་ནས་སེམས་
བདེ་སྟེ་འཐད་པ་བྱུང་སོང་། “ཁྱེད་ཀྱིས་ཇི་ལྟར་མནའ་སྐྱེལ་བསམ།”
“ངེད་གཉིས་ཀྱིས་ངེས་པར་དུ་འདི་ལྟར་ལག་གཉིས་མཉམ་དུ་
འཇོག་དགོས།”ཞེས་ཨན་ཞེས་གཟབ་ནན་ངང་བཤད་སོང་། “སྤྱིར་
བཏང་དུ་མནའ་སྐྱེལ་དུས་ལག་པ་གཙང་བོའི་སྟེང་འཇོག་སྲོལ་ཡོད།
ད་ནི་གམ་གྱི་ལན་ཕྲན་འདི་གཙང་བོའི་ཚབ་ཏུ་བརྩིས་ནས། ཐོག་མར་
ངས་གཟབ་ནན་ངང་མནའ་སྐྱེལ། ང་རང་ནམ་ཡང་ངའི་བློས་ཐུབ་
གྲོགས་མོར་བློ་དཀར་ངེས། ཌྷཱའེ་ཨན་ན་བྷ་རེ། ཉི་ཟླ་གཉིས་ཀྱིས་དཔང་
པོ་བྱོས། ད་ཁྱོད་ཀྱིས་བཤད་རན། ཁྱོད་རང་གི་མིང་བཤད་དགོས།”
ཌྷཱའེ་ཨན་ནས་དེ་བཞིན”མནའ་ཚིག”བསྐྱར་ཟློས་བྱས། དེ་རྗེས་
ཡང་བསྐྱར་སྐད་ཆེན་པོས་བགད་སོང་། མོས”ཁྱོད་ངོ་མ་བུ་མོ་ཡ་མཚན་
ཞིག་རེད། ཨན་ནེ། ངས་མི་གཞན་ལས་ཁྱོད་ཧ་ཅང་ཡ་མཚན་ཞིག་
ཡིན་པ་ཐོས་མྱོང་ཡོད། ཡིན་ཡང་། ངའི་བློར་ཁྱོད་ཧ་ཅང་འབབ་ཀི་
མཱ་རཱེ་ལེ་ཡ་དང་ཨན་ནེ་གཉིས་ཁྱིམ་དུ་ལོག་དུས། ཌྷཱའེ་ཨན་ནས་
ཤིང་ཟམ་བར་དུ་སྐྱེལ་མ་བྱས། ལམ་བར་དུ་བུ་མོ་གཉིས་ཀས་ཧ་ཅང་
བརྩེ་བ་ཟབ་མོའི་ངང་དཔུང་རྡང་སྦྲེལ་ནས་ཕན་ཚུན་འབྲལ་མི་ཕོད་
པའི་ངང་ཚུལ་འཛིན། གཙང་འགྲམ་ནས་ཁ་གྱེས་སྐབས་ཁོང་གཉིས་
ཀྱིས་སང་ཉིན་ཕྱི་དྲོར་ཡང་བསྐྱར་འཛོམ་པའི་དུས་ཆད་བཏབ།
རྒྱ་ཕིབས་ལྗང་མདོག་མཁར་གྲོང་ལ་སླེབས་དུས་མཱ་རཱེ་ལེ་ཡས“འེ།
ཌྷཱའེ་ཨན་ན་ཁྱོད་ཀྱི་སེམས་མཐུན་གྲོགས་མོ་དེ་ཡིན་ནམ།”ཞེས་དྲིས།
“ཨ། རེད།”ཅེས་ཨན་ནེ་བདེ་སྐྱིད་ཀྱིས་ཁེངས་ནས་ལན་སློག “ཨ།
མཱ་རཱེ་ལེ་ཡ། ད་ནི་ང་རང་ཨེ་ཌྷིཝིར་ཌྷི་རྒྱལ་སྲས་གླིང་ཕྲན་སྟེང་གི་
ཆེས་བདེ་སྐྱིད་ལྡན་པའི་བུ་མོ་དེ་ཡིན། ངས་ཁྱོད་ལ་ཁག་ཐེག་བྱེད། དོ་
ནུབ་ངས་ཧ་ཅང་ལྷག་བསམ་རྣམ་དག་གིས་གསོལ་བ་འདེབས་ངེས།
སང་ཉིན་ཌྷཱའེ་ཨན་ན་དང་ངེད་གཉིས་ཀྱིས་སྐུ་ཞབས་ཝེ་ལིམ་ཌྷེལ་
གྱི་ཤིང་སྡོང་ཁྲོད་དུ་རོལ་རྩེད་ཀྱི་ཁང་བ་ཞིག་བཟོས་ཆོག ཁྱེད་ཀྱིས་
ཕྱི་རོལ་གྱི་ཤིང་ཁང་ནང་གི་དཀར་ཆས་ང་ལ་བྱིན་ན་ཆོག་གམ། ཌྷཱའེ་
ཨན་ན་ཡི་སྐྱེས་སྐར་ནི་ཟླ་གཉིས་པའི་ནང་ཡིན། ངའི་སྐྱེས་སྐར་ནི་ཟླ་
གསུམ་པའི་ནང་ཡིན། འདི་རྟེན་འབྲེལ་མ་བསྒྲིགས་རང་འགྲིག་མིན་
ནམ། ཌྷཱའེ་ཨན་ནས་ང་ལ་དཔེ་ཆ་ཞིག་གཡར་ཟེར། མོས་ད་དུང་དཔེ་
དེབ་དེ་ནི་ཧ་ཅང་ཡིད་དབང་འཕྲོག་པ་ཞིག་ཡིན་ཟེར། མོས་ང་རང་
ཁྲིད་ནས་ནགས་ཁྲོད་ཀྱི་ངང་སྐྱའི་མདོག་གི་ལུག་མཉེ་མེ་ཏོག་བཞད་
ས་ལ་འགྲོ་ངེས། ཁྱོད་ཀྱིས་མོ་ལ་བརྩེ་བ་ཟབ་པའི་མིག་ཟུང་ཞིག་ཡོད་
མི་བསམ་མམ། གལ་ཏེ་ང་ལའང་མོའི་མིག་ཟུང་ལྟ་བུ་ཞིག་ཡོད་ན་ཅི་
མ་རུང་། ཎྜཱའེ་ཨན་ནས་ང་ལ་གླུ་དབྱངས་ཤིག་ཁྲིད་རྩིས་འདུག མོས་
ད་དུང་ང་ལ་མལ་ཁང་དུ་འགེལ་རྒྱུའི་ཡིད་དུ་འོང་བའི་རི་མོ་ཞིག་
སྟེར་ཟེར། རི་མོ་དེ་ནི་དར་སྲབ་ཀྱི་སྨད་གཡོགས་སྔོན་པོ་གྱོན་པའི་
མཛེས་སྡུག་གི་བུད་མེད་ཅིག་ཡིན། དེ་ནི་འཚེམ་འཁོར་ཚབ་འཚོང་
ཁང་ཞིག་གིས་མོ་ལ་བྱིན་པ་ཡིན། ངར་ཡང་མོ་ལ་སྟེར་རྒྱུའི་ལེགས་
སྐྱེས་ཤིག་ཡོད་ན་ཅི་མ་རུང་། ང་རང་ཌྷཱའེ་ཨན་ན་ལས་ཕལ་ཆེར་ལི་
སྨི༣ལྷག་གིས་རིང་བ་འདུག ཡིན་ཡང་མོ་རང་ང་ལས་ཤ་རྒྱགས་པོ་
འདུག མོས་མོ་རང་སྐམ་རིད་ལ་དགའ། ལུས་སྐམ་ན་འཇོ་སྒེག་ལྡན་
པ་ཞིག་རེད་ཟེར། ཡིན་ཡང་དེ་ནི་མོས་ང་ལ་སེམས་གསོ་བྱེད་བཞིན་
པ་འདྲ། ནམ་ཞིག་ང་ཚོ་མཚོ་འགྲམ་དུ་ཉ་ལྕིབས་ཕྱི་སྐོགས་འཐུ་རུ་
འགྲོ་ངེས། ང་ཚོས་ཤིང་ཟམ་འོག་གི་ཆུ་མིག་དེར་“ནགས་ཀྱི་ལྷ་མོའི་
ཆུ་མིག”ཅེས་གདགས་ངེས། མིང་དེ་སྙན་འཇེབས་ལྡན་པ་ཞིག་ཨེ་རེད།
སྔོན་ཆད་ངས་གཏམ་རྒྱུད་ཅིག་ཀློག་མྱོང་བ་དེའི་ནང་དུའང་མིང་འདི་
ལྟར་བཏགས་འདུག ངས་བསམ་ན་ནགས་ཀྱི་ལྷ་མོ་ནི་ན་ཚོད་སྨིན
པའི་ལྷའི་ཕོ་ཉ་ཞིག་རེད།” མཱ་རཱེ་ལེ་ཡས“ ཁྱེད་ཀྱིས་མཚམས་མི་ཆད་
པར་ཌྷཱའེ་ཨན་ན་ཡི་སྐོར་མ་བཤད་དང་། སུན་པོ་བཟོས་སོང་།” “འོན་
ཀྱང་། ཨན་ནེ། ཁྱེད་ལ་འཆར་གཞི་ཅི་ཞིག་ཡོད་ན་ཡིད་ལ་དམ་པོར་
བཟུང་། ཁྱེད་རང་ཉིན་གང་བོར་རྩེད་མོ་ལ་མགོ་འཁོར་ནས་འདུག་མི་
རུང་། ཁྱེད་ཀྱིས་ལས་ཀ་ལས་དགོས། ཁྱེད་ཀྱིས་ཐོག་མར་ལས་ཀ་ལས་ཚར་དགོས།”
ཨན་ནེ་ཡི་སེམས་ཀྱི་ཕོར་བ་བདེ་སྐྱིད་ཀྱི་ཆུ་ཁ་གང་འདུག མ་ཐེ་
ཡུའུ་ཡོང་བས་ལྷག་ཏུ་ཕྱི་ལ་འཕོ་སོང་། ཁོ་རང་ད་སོ་མར་ཁཱར་མི་ཉྷེའི་
ཚོང་ཁང་ལས་ཁྱིམ་དུ་ལོག་པ་དང་། འཚེར་སྣང་དང་བཅས་ཁུག་མ་
ལས་ཤོག་ཐུམ་ཞིག་བླངས་ནས་ཨན་ནེ་ལ་བྱིན་པ་དང་། ཞུ་བའི་མིག་
མདངས་ཀྱིས་མཱ་རཱེ་ལེ་ཡར་ཅེར་ནས“གོ་ཐོས་སུ་ཁྱེད་རང་ཁྲོག་ལེ་ཀ
ར་ཟ་རྒྱུར་ཧ་ཅང་དགའ་བོ་ཡོད་ཟེར། དེ་བས་ཁྱོད་ལ་ཅུང་ཙམ་ཉོས་ཡོད་ཟེར།
“ཧུན”མཱརེ་ལེ་ཡས་སྣ་ཤུ་ཞིག་འཐེན་ནས“དེ་ཟོས་ན་སོ་དང་ཕོ་བ་
ལ་གནོད་ངེས། ཆོག་གི ཆོག་གི བྱིས་པ། ངོ་ལ་དེ་ལྟར་སྡུག་མ་འཛིན་
དང་། མ་ཐེ་ཡུའུ་ཡིས་ཐག་རིང་ནས་ཆེད་དུ་ཁྱེད་ལ་ཉོས་ཡོང་བ་ཡིན་
འདུག ད་ཟོ་དང་། རབ་ཡིན་ན་ཁོས་ལུས་ཕུང་ལ་ཕན་པའི་ཤིང་ཏོག་
འདྲ་ཉོ་འོས། ཡོད་ཚད་ཟ་ཐེངས་གཅིག་མ་བྱེད། མི་བདེ་བ་ཡོང་ངེས།”
“འོ། དཔེ་མི་སྲིད། ངོ་མ་དཔེ་མི་སྲིད”ཅེས་ཨན་ནེ་ཡིས་སྤྲོ་སེམས་
རྒྱས་པའི་ངང་ལན་སློག“དོ་ནུབ་ངས་དུམ་བུ་གཅིག་མ་གཏོགས་མི་ཟ།
མཱ་རཱེ་ལེ་ཡ། ངས་ཌྷཱའེ་ཨན་ན་ལ་སྐལ་ཞིག་བསྐྱུར་ན་ཆོག་གམ། གལ་
ཏེ་མོ་ལ་སྐལ་ཞིག་བྱིན་ན་ཁྲོག་ལེ་འདི་སྔར་ལས་ལྡབ་འགྱུར་གྱིས་
ཞིམ་སྣང་སྐྱེས། ད་ནི་ང་ལའང་མོར་སྟེར་རྒྱུའི་ལེགས་སྐྱེས་ཤིག་ཡོད་པས་ང་ཧ་ཅང་དགའ་སོང་།”
ཨན་ནེ་རང་གི་ཁང་བའི་ནང་དུ་ཕྱིན་རྗེས་མཱ་རེ་ལེ་ཡས“ང་ལ་
བྱིས་པ་འདིའི་སྐོར་ནས་སྐད་ཆ་འགའ་བཤད་རྒྱུ་ཡོད།” “མོ་ནི་གཏོང་
ཕོད་ལྗེའེན་ཞིག་རེད། དེར་ང་ཧ་ཅང་དགའ་ཡོད། ང་ཆེས་མི་དགའ་ས་
ནི་སེར་སྣ་ལྗེའེན་གྱི་བྱིས་པ་ཡིན། གནམ་རྒན་མ། མོ་རང་ཁྱིམ་འདིར་
ཡོང་ནས་གཟའ་འཁོར་གསུམ་ལས་མ་འགོར་མོད་བརྟན་དུ་ཁྱིམ་
འདིར་སྡོད་པའི་ནང་མི་ཞིག་དང་འདྲ། མོ་རང་མེད་ན་ཁྱིམ་འདི་ཇི་འདྲ་
ཞིག་ཏུ་འགྱུར་བ་བློ་ཡིད་ལ་ཤོང་དཀའ། འོ། མ་ཐེ་ཡུའུ། ཁྱེད་ཀྱིས་ངས་
སྔོན་ནས་བཤད་མྱོང་ཞེས་པའི་རྣམ་འགྱུར་མ་སྟོན།
རྣམ་འགྱུར་དེ་སུན་ཡོང་བ་ཞིག་རེད། ང་དང་ཐོག་བྱིས་པ་འདི་གསོ་བར་འཐད་པ་
བྱུང་བ་ཧ་ཅང་འགྲིག་སོང་། ང་རང་མོ་ལ་ཇེ་དགའ་ནས་ཇེ་དགའ་རེད།
འོན་ཀྱང་། མ་ཐེ་ཡུའུ་ཁ་ཐི་བྷིར་ཋི། ཁྱེད་ཀྱིས་གསང་བ་དེ་མ་མངོན།

ལེའུ་དྲུག་པ།

ཟླ་དགུ་བར་ཨ་ཝན་ལཱེ་སློབ་གྲྭའི་སློབ་མགོ་ཚུགས་སོང་།
སློབ་གྲྭར་འགྲོ་བའི་ལམ་བར་དུ། ཌྷཱའེ་ཨན་ནས་མཱ་རཱེ་ལེ་ཡར་
“ཁྱོད་རང་དེ་རིང་གྷེ་བྷིར་ཋི་ཌྷིལཱའེ་ཐི་ལ་འཕྲད་ཐུབ། ཁོ་ནི་བུ་ཆུང་ཡིད་དུ་འོང་བ་ཞིག་ཡིན།”
ཨན་ནེ་ཡིས“ང་རང་བུ་ལ་སྤྲོ་སྣང་མི་འདུག”ཟེར།
སྐབས་དེར། སྐུ་ཞབས་ཧྥེ་ལེབ་ཡིས་སློབ་ཁང་གི་རྒྱབ་ཏུ་ཕི་རེ་སཱེ་
ཨན་ངྷི་རཱུའུ་སི་ཡིས་ལ་ཋིན་ཡི་གེ་བློར་འཛིན་པར་ཉན་སྡོད་པའི་གོ་
སྐབས་དང་བསྟུན་ནས། ཌྷཱའེ་ཨན་ནས་ཁ་རོག་གེར་ཨན་ནེ་ལ“ཁྱོད་
ཀྱི་ཁ་གཏད་ན་བསྡད་ཡོད་པ་དེ་ནི་གྷེ་བྷིར་ཋིཌྷིལའེ་སི་རེད། ཨན་ནེ།
ཁྱོད་ཀྱིས་ལྟོས་དང་། ཁོ་གསར་ཡག་ཅིག་ཨེ་རེད།”
ཨན་ནེ་ཡིས་མོའི་སྐད་ཆའི་འགྲོས་དང་བསྟུན་ནས་ཕར་འཁོར་
ཏེ་བལྟས་པ་ན། ཏག་ཏག་སྐབས་ལ་འཁེལ་སོང་། གྷེ་བྷིར་ཋིཌྷིལའེ་
སི་ཡིས་བློ་རྩེ་གཅིག་སྒྲིམ་ངང་ཕིན་ཁབ་ཞིག་བཀོལ་ནས་ཁོའི་མདུན་
གྲལ་དུ་སྡོད་པའི་རཱུའུ་ཌྷེ་གྷེ་ལེ་སི་ཡི་གསེར་མདོག་གི་སྐྲ་ལོ་རིང་བོ་དེ་
རྐུབ་སྟེགས་ཀྱི་རྒྱབ་བསྙེས་སྟེང་དུ་སྦྲེལ་བཞིན་འདུག ཁོ་རང་གཟུགས་
རིང་ཞིང་། རྒྱ་སྨུག་སྐྲ་ལོ་སི་ལི་མ། པྲ་ཚགས་ཀྱིས་ཁེངས་པའི་མིག་
ཟུང་ཁམ་སྐྱ། མཆུ་ཟུར་ལས་འཕྱ་དགོད་ཀྱི་འཛུམ་མདངས་ཤིག་མངོན
ཡོད། དར་ཅིག་འགོར་རྗེས། རཱུའུ་ཌྷེ་གྷེ་ལེ་སི་ཡར་ལངས་ནས་དགེ་རྒན་
ལ་དྲི་བ་འདྲི་དུས། བྲེད་སྐད་ཅིག་ཤོར་ནས་རྐུབ་སྟེགས་སྟེང་འགྱེལ་
སོང་། ཨེན་ཙམ་མིན་ན་མོའི་སྐྲ་ལོ་རྩ་བ་ནས་འབལ་ལ་ཁད་བཟོས་
སོང་། སློབ་གྲོགས་ཚང་མ་མོ་ལ་ཅེར་འདུག སྐུ་ཞབས་ཧྥེ་ལེབ་ཡིས་
ཀྱང་གཟབ་ནན་ངང་མོ་ལ་ཕུར་ཚུགས་སུ་བལྟས་འདུག རཱུའུ་ཌྷེ་ངུས་
བྱུང་། གྷེ་བྷིར་ཋི་ཡིས་ད་གཟོད་ཁ་རོག་གེར་ཕིན་ཁབ་བླངས་སོང་། དེ་
མུར་ངོ་གདོང་ལས་སེམས་རྩེ་གཅིག་སྒྲིམ་གྱི་ཉམས་ཤིག་མངོན་ནས་
ཁོའི་ལོ་རྒྱུས་དཔེ་དེབ་སྟེང་ཅེར་འདུག ཟིང་ཆ་དེ་ཞོད་འཇགས་སུ་སོང་
རྗེས། ཁོས་ཨན་ནེ་ལ་བལྟས་ནས་དགོད་བྲོ་བའི་ཉམས་ཀྱིས་མིག་བརྡ་ཞིག་བརྒྱབ།
ཨན་ནེས་ཌྷཱའེ་ཨན་ནར“ངས་བསམ་ན་ཁྱེད་ཀྱི་གྷེ་བྷིར་ཋི་ཌྷི
ལའེ་སི་ནི་གསར་ཡག་ཅིག་རེད།” “ཡིན་ཡང་། ཁོ་ནི་མི་གུས་མེད་ཅིག་
རེད། ངོ་མི་ཤེས་པའི་བུ་མོ་ཞིག་ལ་འདི་ལྟར་མིག་བརྡ་བརྒྱབ་ན་ཧ་ཅང་གུས་ཞབས་མི་ལྡན་པ་ཞིག་རེད།”ཟེར།
འོན་ཀྱང་། ཆེས་སུན་སྣང་ཆེ་བའི་རྙོག་དྲ་ད་དུང་རྗེས་ན་ཡོད།
ཏག་ཏག་སྐབས་དེར་སྐུ་ཞབས་ཧྥེ་ལེབ་ཡིས་ལྟག་རྒྱབ་ཀྱི་གྲུ་ཟུར་
ཞིག་ཏུ་ཕི་རེ་སཱེ་ཨན་ཌྷིརཱུའུ་སི་ལ་ཚབ་རྩིས་ཁྲིད་བཞིན་འདུག སློབ་མ་
གཞན་རྣམས་གྱིས་ནི་རང་སྣང་གང་ཤར་སྒོས་ཤིང་ཏོག་ཟ་བ་དང་། ཤོག་
སྒྲོམ་སྟེང་དུ་རི་མོ་འབྲི་བ། འཛིང་འབུ་རྩེ་བ་སོགས་བར་ཁྱམས་ནང་
དུ་ཡར་རྒྱུག་མར་རྒྱུག་བྱེད་བཞིན་འདུག གྷེ་བྷིར་ཋི་ཌྷིལའེ་སི་ཡིས་
ཐབས་བརྒྱ་ཇུས་སྟོང་འཐེན་ནས་ཨན་ནེ་ཡིས་རང་ལ་བལྟ་བར་འབད་
བཞིན་ཡོད་ནའང་ལེགས་འགྲུབ་བྱུང་མ་སོང་། རྒྱུ་མཚན་ཨན་ནེ་ཏག་
ཏག་རྟོག་འཆར་གྱི་ཞིང་ཁམས་མྱུལ་ནས་རྣམ་ཤེས་སྔ་མོ་ནས་སློབ་
གྲྭ་དང་བྲལ་ཟིན། མོས་ལག་གཉིས་ཀྱིས་འགྲམ་པ་བསྐྱོར་ནས་མིག་
གཉིས་གཡོ་བ་མེད་པར་སྒེའུ་ཁུང་ཕྱི་རོལ་གྱི་གཡུ་མདོག་གི་མཚོ་མོའི
རྦ་རླབས་རྩེན་པ་ལ་ཅེར་ནས་རྒྱང་རིང་མཛེས་སྡུག་གི་སྒྱུ་འཕྲུལ་གླིང་
གར་སྤྲོ་འཆམ་བྱེད་བཞིན་འདུག དེ་བས་མོས་རང་ཉིད་ཀྱི་མཛེས་
སྡུག་གི་སྟོང་འཆར་ལས་ཅི་ཡང་མཐོང་གི་མི་འདུག
ཐབས་བརྒྱ་ཇུས་སྟོང་འཐེན་ཡང་མོའི་རྣམ་ཤེས་འགུག་མ་ཐུབ་
པས། གྷེ་བྷིར་ཋི་ཌྷིལའེ་སི་འདི་ལྟ་བུའི་མཇུག་འབྲས་ལ་ཧ་ཅང་ཡིད་
ཚིམ་བཞིན་མེད། མོ་རང་སྟེ་སློབ་གྲྭའི་ནང་གི་བུ་མོ་གཞན་དང་མི་
འདྲ་བའི་ཐུན་མིན་གྱི་མིག་ཟུང་ཆེན་པོ་ཡོད་པ། མ་མགལ་ཡར་གུག་
ཡོད་པ། སྐྲ་ལོ་དམར་པོ་ཡིན་པ། ངེས་པར་དུ་མོ་ལ་བལྟ་རུ་འཇུག་དགོས།
གྷེ་བྷིར་ཋི་བར་ཁྱམས་བརྒྱུད་དུས། ཁོས་ཨན་ནེ་ཡི་སྐྲ་སྣེ་ནས་
བཟུང་སྟེ་ཡར་འཐེན་བཞིན་སྐད་དམའ་མོས“ལ་ཕུག ལ་ཕུག”ཟེར།
སྐབས་དེར། ཨན་ནེ་ཡིས་ད་གཟོད་ཁོ་ལ་བལྟས་སོང་། ཧ་ཅང་ཁྲོ་
ཞིང་སྡང་བའི་མིག་མདངས་ཞིག་གིས།
མཛེས་སྡུག་གི་རྟོག་འཆར་འདི་ལྟར་གདུག་རྩུབ་ཆེན་པོས་གཏོར་
སོང་། མོས་ཁོང་ཁྲོ་ཆེན་པོས་གྷེ་བྷིར་ཋི་ལ་ཕུར་ཚུགས་སུ་ཅེར་འདུག
མིག་ནང་གི་ཁོང་ཁྲོའི་མེ་ལྕེ་དེ་མུར་སྡང་བའི་མིག་ཆུ་རུ་གྱུར་སོང་།
“ངོ་ཚ་མེད་པའི་མི་ངན་ཐ་ཤལ་ཁྱོད།”ཅེས་མོས་སྐད་ཆེན་པོས་
བཤད་སོང་། “སྤོབས་པ་ཆེ་བ་ལའང་།”
དེ་རྗེས། ཕའ། ཨན་ནེ་ཡིས་ཤོག་སྒྲོམ་ཞིག་གྷེ་བྷིར་ཋི་ཡི་
མགོར་གཏད་ནས་གཡུགས་སོང་། ཤོག་སྒྲོམ་དེ་དུམ་བུ་གཉིས་སུ་བཏང་སོང་།
ཨ་ཝན་ལཱེ་སློབ་གྲྭའི་སློབ་མ་རྣམས་འདུ་འཛི་ལ་བལྟ་རྒྱུར་དགའ།
སྒོས་སུ་རྣམ་པ་འདི་ལྟ་བུ་ལ་དགའ། ཚང་མ་ཧ་ལས་ནས་“འོ། འོ།”ཞེས་
དགའ་འབོད་བྱེད་བཞིན་འདུག ཌྷཱའེ་ཨན་ན་ཞེད་ནས་དབུགས་ཧད་
ཧད་བྱེད་བཞིན་ཡོད་པ་དང་མ་གཞི་ནས་གླེན་རྟགས་ཚ་བའི་བུ་མོ་
རཱུའུ་ཌྷཱ་གྷེ་ལེ་སི་སྐད་ཆེན་པོས་ངུས་བྱུང་། ཋ་མེ་སི་ལོའོན་ནི་ཧང་སང་
ནས་ཁ་གདངས་མིག་ཅེར་ངང་འདུག་པས། ཁོའི་འཛིང་འབུ་རྣམས་སྐབས་དང་བསྟུན་ནས་བྲོས་ཚར།
སྐུ་ཞབས་ཧྥེ་ལེབ་བར་ཁྱམས་བརྒྱུད་ནས་གོམ་སྟབས་ཆེན་པོས་
ཐོན་ཏེ་ལག་པ་ཡ་གཅིག་གིས་ཨན་ནེ་ཡི་ཕྲག་པའི་སྟེང་ཤུགས་ཀྱིས་རྡེབ་སོང་།
“ཨན་ནེ་ཤེར་ལཱེ། ས། ཁྱེད་ཀྱིས་ཅི་བྱེད་བསམ།”ཞེས་ཁོས་ངར་སྐད་ཀྱིས་བཤད་སོང་།
ཨན་ནེ་ཡིས་སྐད་ཆ་ཅི་ཡང་བཤད་མ་སོང་། མོ་ལ་ཅི་ཁག་སྟེ་
དགེ་སློབ་ཡོངས་ཀྱི་མདུན་ནས་ང་ལ“ལ་ཕུག”ཅེས་བཏགས་སོང་ཞེས་
ཇི་ལྟར་བཤད། ཡིན་ཡང་གྷེ་བྷིར་ཋི་ཡིས་བློ་ཐག་རྦད་ཆོད་ངང་ཁ་གྲགས་སོང་།
“ཡོད་ཚད་ངའི་ནོར་འཁྲུལ་ཡིན། སྐུ་ཞབས་ཧྥེ་ལེབ། ངས་མོར་དོན་མེད་ཀྱལ་ཀ་བྱས་སོང་།”
ཡིན་ཡང་སྐུ་ཞབས་ཧྥེ་ལེབ་ཡིས་སྐད་ཆ་དེ་མ་གོ་ཁུལ་བྱས་ནས་འདུག
ཁོས་གཟབ་ནན་ངང“ང་ལ་འདི་འདྲའི་ཁོང་ཁྲོ་ཆེ་བ་དང་། འཁོན་
ལན་སློག་རྒྱུར་དགའ་བའི་སློབ་མ་ཞིག་ཡོད་པ་མཐོང་འཕྲལ་ངའི་
སེམས་པ་ཧ་ཅང་སྐྱོ་སོང”ཟེར། ཁོའི་སློབ་མ་ཞིག་ཡིན་ཕྱིན་ཕལ་བའི་
མི་ཡི་སེམས་སུ་ཡོད་རྐྱང་རྐྱང་གི་དགའ་སྐྱོ་ཆགས་སྡང་ཡོངས་དོར་
དགོས་པ་དང་འདྲ། “ཨན་ནེ། སྒོ་སམ་མདུན་གྱི་ཁྲིད་སྟེགས་སྟེང་སོང་ནས་ཕྱི་དྲོ་རིང་བོར་འགྲེངས་སྡོད།”
མོར་མཚོན་ན་འདི་ལྟ་བུའི་ཉེས་ཆད་དང་ལེན་བྱེད་པ་ལས་ལྕག་
ཚན་གྱིས་གཞུས་ན་དགའ། འདི་ལྟ་བུའི་ཆད་གཅོད་ཀྱིས་ཚོར་བ་སྐྱེན་
པའི་མོའི་ནང་སེམས་ལ་རྡུང་རྡེག་ཚད་མེད་བཏང་ནས་འདར་སིག་
སིག་བཟོས་སོང་། ཡིན་ཡང་མཐར་མོའི་ངོ་གདོང་སྐྱ་ཐག་ཆོད་པར་
གྱུར་ནས་དང་ལེན་བྱས་སོང༌། སྐུ་ཞབས་ཧྥེ་ལེབ་ཡིས་ས་སྨྱུག་ཅིག་
བླངས་ནས་ཨན་ནེ་ཡི་ཀླད་ཀྱི་སྒོ་སམ་སྟེང“ཨན་ནེ་ཤེར་ལཱེ་ཧ་ཅང་
ཁོང་ཁྲོ་ཚ་བོ་འདུག མོས་ངེས་པར་དུ་རང་ཉིད་ཀྱི་ཁོང་ཁྲོ་ཚོད་འཛིན་
བྱེད་ཤེས་དགོས”ཞེས་བྲིས་པ་དང་། དེ་རྗེས་སྐད་མཐོན་པོས་ཐེངས་
གཅིག་ཀློག་པས། ཐ་ན་ཡི་གེ་མི་ཤེས་པའི་ལོ་རིམ་དམའ་མོའི་སློབ་ཕྲུག་རྣམས་ཀྱིས་ཀྱང་དོན་དེ་ཧ་གོ་སོང་།
ཕྱི་དྲོའི་སློབ་ཚན་གྲོལ་རག་བར་དུ་ཨན་ནེ་དེ་གར་འགྲེང་ནས་
བསྡད། མོ་ངུས་མ་སོང་ལ་མགོ་ཡང་སྒུར་མ་སོང་། སེམས་ཀྱི་ཁོང་ཁྲོའི་
མེ་ལྕེ་འུར་འུར་འབར་བཞིན་ཡོད། ཌྷཱའེ་ཨན་ན་ཡི་སྙིང་རྗེ་མིག་ཟུང་
ཡིན་ནའང་འདྲ། ཚཱར་ལཱེ་སི་ལོའོན་གྱི་གོ་བརྡ་ཡིན་ནའང་འདྲ། ལྗོའོ་ཟེ་
ཕཱའེ་ཡི་འཕྱ་དགོད་ཡིན་ནའང་འདྲ། མོས་ཡོད་དོ་ཅོག་ལ་མངོན་པ་ནི་
སྡང་མིག་དང་མོའི་འགྲམ་པ་དམར་བོ་དེ་རེད། ད་ནས་མོས་གྷེ་བྷིར་ཁི་
ཌྷིལའེ་སི་ལ་ནི་ནམ་ཡང་བལྟ་ཙམ་ཡང་བྱེད་མི་སྲིད་ལ་ཁོ་ལ་སྐད་ཆ་གཅིག་ཀྱང་བཤད་མི་སྲིད།
སློབ་ཚན་གྲོལ་རྗེས། ཨན་ནེ་ཡིས་མགོ་ཡར་དགྱེ་ནས་མྱུར་
སྟབས་ཀྱིས་སློབ་ཁང་ལས་ཐོན་སོང་། གྷེ་བྷིར་ཋི་ཌྷིལའེ་སི་ཡིས་བར་
ཁྱམས་ཀྱི་སྒོ་ཁ་ནས་མོ་རང་བཀག་འགོག་བྱས་ནས་ཁོ་རང་འགྱོད་
གདུང་གིས་ཁེངས་ནས་སྐད་དམའ་མོས“ཨན་ནེ། ཁྱོད་ཀྱི་སྐྲ་མདོག་ལ་
འཕྱ་དགོད་བྱས་པར་དགོངས་དག་ཞུ” “ང་བསམ་པ་རྣམ་དག་ཡིན།
ཆོག་གི ད་ཁོང་ཁྲོ་མ་ལངས།”
ཨན་ནེས་མ་རིག་ཁུལ་དང་མ་གོ་ཁུལ་བྱས་ནས་སྣང་མེད་ངང་
ཕུ་ཐུང་ཡར་བརྫིས་ཏེ་སོང་། ལམ་བར་དུ“འོ། ཨན་ནེ། ཁྱེད་ཀྱིས་འདི་
ལྟར་བྱེད་སྲོལ་ཡོད་དམ།”ཞེས་ཌྷཱའེ་ཨན་ནས་དབུགས་རིང་ཞིག་
འཐེན་ནས་ལེ་བདའ་དང་བརྩི་མཐོང་འདྲེས་མའི་ངང་དྲིས།
མོའི་སེམས་སུ་རང་ཉིད་ཀྱིས་ནི་ནམ་ཡང་གྷེ་བྷིར་ཋིའི་ངོ་ལྡོག་མི་ནུས་སྙམ་ཡོད།
“ངས་ནམ་ཡང་ཁོ་གུ་ཡངས་ལ་གཏོང་མི་སྲིད”ཅེས་ཨན་ནེས་བློ་
ཐག་རྦད་ཆོད་ངང་བཤད་སོང་། “ད་དུང་། སྐུ་ཞབས་ཧྥེ་ལེབ་ཡིས་ངའི་
མིང་འབྲི་དུས་ཨ་ཆེན་ལ་རྗེས་འཇུག་ན་བྲིས་མི་འདུག དོན་དེས་ངའི་
སྙིང་ལ་གྲིས་བསྣུན་པ་ལྟ་བུ་བཟོས་སོང་། ཌྷཱའེ་ཨན་ན།”
ཌྷཱའེ་ཨན་ནས་མོའི་ནང་དོན་ཅི་ཡིན་ཧ་གོ་མ་སོང་མོད། ཡིན་
ཡང་དོན་དེ་འཇིགས་ཡེར་བ་ཞིག་ཡིན་པ་ཐག་གིས་ཆོད།
མོས་སེམས་གསོའི་ཚུལ་དུ་ཁྱེད“ཀྱིས་གྷེ་བྷིར་ཋི་ཡི་འཕྱ་དགོད་ལ་
གཏན་ནས་དོ་སྣང་མ་བྱེད།” “ཁོས་འཛིན་གྲྭའི་བུ་མོ་ཡོངས་ལ་ཀྱལ་ཀ་
པྲ་ཚགས་བྱེད་མྱོང་ཡོད། ཁོས་ད་དུང་ངའི་སྐྲ་ལོ་ནག་པོ་ཡིན་པར་འཕྱ་
དགོད་བྱེད་མྱོང་། ནམ་རྒྱུན་ང་ལ་ཁྭ་ཏ་ཞེས་མཚང་མིང་ཞིག་འདོགས་
པར་བྱེད། སྔོན་ཆད་ཁོས་སུ་ལའང་དགོངས་དག་ཞུ་མྱོང་མེད།”
ཨན་ནེས་རང་བརྩི་ཡོད་པའི་ངང”ཁྭ་ཏ་ཞེས་བཏགས་པ་དང་
ལ་ཕུག་ཅེས་བཏགས་པ་གཉིས་ལ་གནམ་ས་ལྟ་བུའི་ཁྱད་པར་འདུག་
“གྷེ་བྷིར་ཋི་ཌྷིལའེ་སིས་ངའི་སེམས་ལ་རྨ་ཁ་ཟབ་མོ་བཟོས་སོང་། ཌྷཱའེ་ཨན་ན།”
གལ་ཏེ་མི་འདོད་པའི་དོན་ངན་གཞན་འདྲ་མ་བྱུང་ན་གོང་གི་
དོན་དེ་ག་ལེར་ཞོད་འཇགས་སུ་འགྲོ་ངེས། ཡིན་ཡང་དོན་དངོས་ནི་
ནམ་ཡང་ལས་བསམ་སར་མི་འགྲོ་གསེག་སར་འགྲོ་ཞེས་པ་ལྟར་རེད།
ཨ་ཝན་ལཱེ་སློབ་གྲྭའི་སློབ་མ་རྣམས་ནམ་རྒྱུན་ཉིན་གུང་གི་
སྐབས་སུ། སྐུ་ཞབས་ཌྷེལ་གྱི་སི་ཕི་རཱུའུ་སི་ལྗོན་ཤིང་གི་སྡོང་རའི་ནང་
དུ་ཕྱིན་ནས་གསོམ་ཤིང་གི་ཐང་ཆུ་འཐུ་ངེས། དེ་གའི་གསོམ་སྡོང་དག་
ནི་ཁོ་ཚང་གི་ཕྱུགས་རའི་འགྲམ་གྱི་ལ་མགོ་དེར་ཡོད། སྡོང་ར་ལས་
བྱིས་པ་ཚོས་ཨེ་ཌྷེན་རཱའེ་ཋི་ཚང་གི་གཞིས་ཁྱིམ་མཐོང་ཐུབ། ཁོ་ཚོའི་
དགེ་རྒན་ཏེ་སྐུ་ཞབས་ཧྥེ་ལེབ་ནི་ནམ་རྒྱུན་ཁོ་ཚང་ལ་ཞག་སྡོད་བྱེད་
ཀྱི་ཡོད། བྱིས་པ་ཚོས་ཁོ་སྒོར་ཐོན་པ་མཐོང་མ་ཐག་ཅི་མགྱོགས་གང་
མགྱོགས་སྒོས་སློབ་གྲྭར་འགྲོ་ངེས། འོན་ཀྱང་། ལམ་ཐག་དེ་ནི་རའེ་
ཋི་ཚང་གི་ལམ་ཕྲན་དེ་ལས་ཕལ་ཆེར་ལྡབ་གསུམ་གྱིས་རིང་བས།
ནམ་རྒྱུན་ཁོ་ཚོ་དབུགས་ཧལ་ཧལ་ངང་སློབ་གྲྭར་འབྱོར་དུས་སྐར་མ་གསུམ་གྱིས་རྗེས་ལུས་ཐེབས་ཡོད།
ཕྱི་ཉིན། སྐུ་ཞབས་ཧྥེ་ལེབ་ཡི་སེམས་སུ་གློ་བུར་དུ་བསམ་ཚུལ་
མཚར་བོ་ཞིག་བྱུང་ནས། ཉིན་གུང་སློབ་ཕྲུག་ཚོ་ཁྱིམ་དུ་ཟ་མ་ཟ་བར་
མ་ཕྱིན་པའི་སྔོན་དུ། ཁོས་ཕྱི་དྲོར་ཁོ་རང་སློབ་ཁང་ནང་འབྱོར་དུས་
སློབ་ཕྲུག་ཡོངས་སོ་སོའི་འདུག་གནས་སུ་ཡོད་དགོས། སུ་རྗེས་ལུས་
ཐེབས་ན་དེར་ཆད་པ་གཅོད་ངེས་ཞེས་ཁྱབ་བསྒྲགས་བྱས།
བུ་ཆུང་ཚོ་དང་བུ་མོ་ཁ་ཤས་ཤིག་སྔར་བཞིན་སྐུ་ཞབས་ཌྷེལ་གྱི་
སྡོང་རའི་ནང་དུ་ཕྱིན། ཁོ་ཚོས“ཟ་རྒྱུ་འགའ”བཙལ་རྗེས་ཕྱིར་འགྲོ་རྩིས་
ཡོད། འོན་ཀྱང་། སི་ཕི་རཱུའུ་སི་ལྗོན་ཤིང་དང་ཐང་ཆུའི་ཤིང་འབྲས་སེར་
བོ་ནི་ཇི་འདྲའི་ཡིད་དབང་འགུག་པ་ཞིག་རེད་ཨང་། ཁོ་ཚོས་ནམ་རྒྱུན་
ལྟར་འཐུ་བསྡུ་རྒྱག་བཞིན་འཆམ་འཆམ་ལ་རོལ། གློ་བུར་དུ། ལྗེ་མཱི་གྷི་
ལ་ཝིར་ཡིས་སྡོང་རྩེ་ནས་སྐད་མཐོན་པོས“དགེ་རྒན་སླེབས་བྱུང”སློབ་
ཕྲུག་ཚོ་ད་གཟོད་བྲེལ་རྟབ་ཚབ་ཚུབ་ངང་བྲོས་སོང་།
ཐོག་མར་ས་སྟེང་ན་རྩེད་མོ་རྩེ་བཞིན་པའི་བུ་མོ་རྣམས་སྔོན་ལ་
བྲོས་སོང་། མོ་རང་ཚོ་རྗེས་ལུས་མ་ཐེབས་པར་དུས་ལྟར་སློབ་གྲྭར་
འབྱོར་སོང་། ཡིན་ཡང་བུ་ཆུང་ཚོ་ནི་སྡོང་མགོར་ཡོད་པས་ཁོ་ཚོ་
ཐོག་མར་སར་འབབ་དགོས་སྟབས། རྗེས་ལུས་ཅུང་ཟད་ཐེབས་སོང་།
ཨན་ནེ་ནི་འགུལ་སྐྱོད་ཆེས་དལ་བ་དེ་ཡིན། མོས་ཐང་ཆུ་གཅིག་ཀྱང་
བཏུས་མེད། མོ་རང་ཤིང་ནགས་སྟུག་པོའི་ཁྲོད་ཀྱི་ཧྥེང་ཝེ་རྩྭ་གསེང་
དུ་སོས་དལ་བག་ཕེབས་ངང་མྱུལ་བཞིན་སྐད་དམའ་མོས་སྣ་གླུ་ཞིག་
ལེན་བཞིན་འདུག མགོར་ངང་སྐྱའི་མདོག་གི་ལུག་མཉེ་མེ་ཏོག་
གིས་བསླས་པའི་སྐྲ་རྒྱན་ཞིག་སྤྲས་ཡོད། ཚུལ་དེ་ནི་ནགས་ཚལ་ཁྲོད་
ཀྱི་དབེན་གནས་ལྷ་མོ་ཆུང་ཆུང་ཞིག་དང་འདྲ། ཨན་ནེ་ནི་འགྲོས་
མགྱོགས་ཤྭ་བ་ལས་ཀྱང་མགྱོགས། མོ་རང་རྒྱུགས་ནས་སློབ་གྲྭར་
འབྱོར། སློབ་གྲྭའི་སྒོ་ཁར་འབྱོར་དུས་བུ་ཆུང་ཚོའི་རྗེས་ཆོད་སོང་། སྐུ་
ཞབས་ཧྥེ་ལེབ་ཡིས་ཞྭ་མོ་འགེལ་དུས། ཏག་ཏག་ཁོ་ཚོ་དང་མཉམ་དུ་སློབ་ཁང་ནང་ལ་རྒྱུག
གློ་བུར་དུ་སྐུ་ཞབས་ཧྥེ་ལེབ་ཡི་སྔོན་གྱི་འཆར་གཞི་འགྱུར་སོང་།
ཁོ་ལ་རྗེས་ལུས་ཐེབས་པའི་འདི་འདྲའི་སློབ་ཕྲུག་མང་བོ་ཞིག་ལ་ཆད་
པ་གཅོད་པའི་སེམས་ཤུགས་མི་འདུག ཡིན་ཡང་ཁ་དན་ཚིག་ལ་
གནས་དགོས་སྟབས་ཁོས་ཉེས་ཚབ་ཁུར་མཁན་ཞིག་འཚོལ་དགོས།
མཐར་དམིགས་ཡུལ་ཨན་ནེ་ལ་གཏད། ཨན་ནེ་ད་དུང་རྐུབ་སྟེགས་
སྟེང་དབུགས་ཧལ་ཧལ་བྱེད་བཞིན་འདུག མོས་མེ་ཏོག་གི་མགུལ་
རྒྱན་དེ་རྣ་འགྲམ་དུ་གསེག་དཔྱངས་བྱས་འདུག་པའང་ཚོར་གྱིན་མི་
འདུག བལྟས་ཚོད་ལ་མོ་རང་གྱོན་པ་གྲལ་མི་དག་ཅིང་རྫབ་བེ་རྫོབ་བེ་ཆགས་འདུག
ཁོས་ཟུར་ཟའི་ཚུལ་དུ”ཨན་ནེ་ཤེར་ལཱེ་ཕར་བལྟས་ཚོད་ལ་ཁྱོད་
རང་བུ་ཆུང་ཚོ་དང་མཉམ་དུ་འདུག་རྒྱུར་ཧ་ཅང་དགའ་བོ་ཡོད་པ་འདྲ།
ད་ནི་ངས་ཁྱོད་ཀྱི་དགའ་ཕྱོགས་དང་བསྟུན།” “མགོ་ཡི་མེ་ཏོག་དེ་ཕར་
གཡུག་དང་། གྷེ་བྷིར་ཋི་ཌྷིལའེ་སི་དང་མཉམ་དུ་སྡོད།”
བུ་ཆུང་གཞན་རྣམས་ཁོང་དགོད་ཤོར་སོང་། ཌྷཱའེ་ཨན་ནས་མོ་
ལ་སྙིང་རྗེ་ནས་ངོ་མདོག་ཀྱང་སྐྱ་བོར་གྱུར་སོང་། མོས་ཨན་ནེའི་མགོ་
ཡི་མེ་ཏོག་མགུལ་རྒྱན་མར་བླངས་པ་དང་མོའི་ལག་པ་བཙིར་གནོན་
འགའ་བྱས། ཨན་ནེ་ཡིས་མིག་གཉིས་གཡོ་བ་མེད་པར་དགེ་རྒན་ལ་
ཅེར་འདུག་པ་ལས་འགུལ་ཙམ་ཡང་མི་བྱེད།
སྐུ་ཞབས་ཧྥེ་ལེབ་ཡིས་ངར་སྐད་ཀྱིས“ཨན་ནེ། ཁྱེད་ཀྱིས་ངས་
བཤད་པའི་སྐད་ཆ་གོ་མ་སོང་ངམ།”
“གོ་སོང་ལགས། སྐུ་ཞབས།”ཞེས་ཨན་ནེ་ཡིས་ལྡབ་ལྡིབ་ངང་ལན་
སློག “ཡིན་ཡང་དེ་ཀུ་རེ་ཙམ་ཡིན་པ་འདྲ།”
“ངས་ཁྱོད་ལ་ཁག་ཐེག་བྱེད། ངས་གཟབ་ནན་ངང་བཤད་པ་ཡིན།་
དེ་ནི་བྱིས་པ་ཡོངས་དང་སྒོས་སུ་ཨན་ནེ་ཆེས་སྡང་བའི་ཟུར་ཟའི་སྐད་
ཆ་ཞིག་རེད།་མྱུར་དུ་དེ་ལྟར་སྒྲུབས།”
ཨན་ནེ་ཡིས་ངོ་རྒོལ་བྱེད་འདོད་ཀྱང་ལྡོག་ཐབས་མེད་པ་ཤེས་
ཡོད། མོ་རང་ག་ལེར་ཡར་ལངས་ནས་བར་ཤུར་བརྒྱུད་དེ་གྷེ་བྷིར་ཋི་ཌྷི
ལའེ་སི་ཡི་གམ་དུ་བསྡད། མགོ་བོ་ལག་པའི་གྲུ་མོའི་ནང་དུ་སྦས་ནས་
སྒྲོག་ཙེ་སྟེང་ཁ་སྦུབ་ཏུ་བསྙེས། མོ་རང་མར་སྒུར་སྐབས། གྷེ་བྷིར་ཋི་ཌྷི
ལའེ་སི་ཡིས་ཏག་ཏག་མོའི་ངོ་གདོང་མཐོང་བྱུང་། སློབ་ཚན་གྲོལ་ནས་
ཁྱིམ་དུ་ལོག་པའི་ལམ་བར་དུ། ལྗེར་ཌྷིཡིས་གཞན་ལ་ཁོས་དེ་འདྲའི་
ངོ་གདོང་ཞིག་མཐོང་མྱོང་མེད། ཧ་ཅང་སྐྱ་ཐག་ཆོད་པར་གྱུར་ཡོད་
པ་དང་ད་དུང་འཇིགས་ཡེར་བའི་དམར་ཐིག་ཆུང་ཆུང་གིས་ཁེངས་འདུག་ཟེར།
ཨན་ནེ་ལ་མཚོན་ན། དེ་ནི་འཛམ་གླིང་དུས་མཇུག་གི་ཉིན་མོ་
ཡིན། ནོར་འཁྲུལ་བཟོས་པའི་སློབ་གྲོགས་མང་བོའི་ཁྲོད་ནས་རང་ཉིད་
གཅིག་པུ་ལོགས་སུ་དགར་ཏེ་ཉེས་ཆད་གཅོད་རྒྱུ་ནི་ཧ་ཅང་ངོ་ཚ་བ་
ཞིག་རེད། དེ་ལས་ཀྱང་ངོ་གནོང་དགོས་པ་ཞིག་ནི། གྲལ་མཚེས་སུ་བུ་
ཞིག་བཀོད་སྒྲིག་བརྒྱབ་པ་དེ་རེད། ད་དུང་བུ་ཆུང་དེ་ནི་གྷེ་བྷིར་ཋི་ཌྷི
ལའེ་སི་རེད། དོན་འདི་ཁ་བའི་སྟེང་དུ་སེར་བ་བབས་པ་ལྟར་དང་ལེན་
བྱེད་དཀའ་བ་ཞིག་རེད། ངོ་ཚ་དང་ཁོང་ཁྲོ། ནོངས་འགྱོད་བཅས་མེ་
ལྟར་འབར་ནས་མོའི་ལུས་སེམས་གཉིས་ཀ་སྲེག་ལ་ཁད་བཟོས་སོང་།
དང་ཐོག་སློབ་ཕྲུག་རྣམས་ཀྱིས་ལྟད་མོར་ལྟ་བ་དང་། འགའ་རེས་
ཤབ་ཤུབ་ལབ་པ། ལ་ལ་གད་མོ་དགོད་བཞིན་ཕན་ཚུན་ཀྱལ་ཀ་གནང་
བ་སོགས་བྱེད་མོད། དར་ཅིག་འགོར་རྗེས་ཁོ་ཚོས་ཨན་ནེ་ཡི་དོན་དེ་
སྔ་མོ་ནས་བརྗེད་ཚར་ཏེ་རང་རང་སོ་སོའི་ལས་ལ་འབད་བཞིན་མཆིས།
གྷེ་བྷིར་ཋི་ཡིས་ཀྱང་བློ་རྩེ་གཅིག་སྒྲིམ་ངང་ཆ་གྲངས་སློབ་བཞིན་འདུག
འོན་ཀྱང་། ཨན་ནེས་ད་དུང་མགོ་ཡར་དགྱེ་མ་བྱུང་། སྐུ་ཞབས་ཧྥེ་ལེབ་
ཡི་ལོ་རྒྱུས་སློབ་ཚན་མཇུག་རྫོགས་སོང་། ཨན་ནེ་འགྲོ་རན་སོང་མོད་
ཡིན་ཡང་མོ་འགུལ་ཙམ་ཡང་མི་བྱེད། སློབ་ཁྲིད་སྔོན་དུ། སྐུ་ཞབས་
ཧྥེ་ལེབ་ཡིས“ཕི་རེ་སེ་ལ་ལ་སྤྲིངས་པ”ཞེས་པའི་སྙན་ངག་ཅིག་བྲིས།
སློབ་ཚན་གྲོལ་རྗེས་ཁོས་ད་དུང་སྙན་ངག་དེའི་ཚིག་སྦྱོར་ལ་བསམ་བློ་
གཏོང་བཞིན་འདུག ཁོས་ཀྱང་ཨན་ནེ་སྔ་མོ་ནས་བརྗེད་ཚར། ཐེངས་
ཤིག་ལ། གཞན་གྱིས་མཉམ་འཇོག་བཞིན་མེད་པའི་སྐབས་དང་བསྟུན་
ནས། གྷེ་བྷིར་ཋིས་སྒྲོག་ཙེ་ཡི་ནང་ནས་སྟེང་དུ“ཁྱོད་རང་སྙིང་རྗེ་བོ་
འདུག”ཅེས་གསེར་མདོག་གིས་བྲིས་ཡོད་པའི་སྙིང་དབྱིབས་བྱེ་རིལ་
གློ་དམར་ཞིག་བླངས་ནས་ཁ་རོག་གེར་ཨན་ནེ་ཡི་གྲུ་མོའི་ནང་དུ་
བཞག ཨན་ནེས་མགོ་ཡར་དགྱེ་ནས་བྱེ་རིལ་དེ་ཐང་ལ་གཡུགས་པ་
དང་། སྟེང་དུ་ལྷམ་གྱིས་བཅག་བཅག་བཏང་སོང་། དེ་རྗེས་སྔར་གནས་
སུ་བསྡད་པ་དང་གྷེ་བྷིར་ཋི་ལ་ལྟ་ཙམ་ཡང་མི་བྱེད།
སློབ་ཚན་གྲོལ་རྗེས་ཨན་ནེ་ཡིས་སྒྲོག་ཙེ་ནང་གི་དངོས་པོ་ཡོད་
དོ་ཅོག་ཕྱིར་སློག་སོང་། དཔེ་ཆ། ཤོག་བུ། སྨྱུ་གུ། སྣག་ཚ། གསུང་རབ་
དཔེ་ཆ། ཨང་རྩིས་དཔེ་ཆ་སོགས་བླངས་ནས་གས་ཆག་ཤོར་བའི་ཤོག་
སྒྲོམ་སྟེང་གྲལ་འགྲིག་པའི་ངང་བཞག་སོང་།
“ཨན་ནེ། ཁྱོད་ཀྱིས་འདི་ཚང་མ་ཁྱིམ་དུ་ཁྱེར་ནས་ཅི་བྱེད”ལམ་དུ་
འགྲོ་དུས་ཌྷཱའེ་ཨན་ནས་རྒྱུ་མ་ཕུ་འདེད་ཀྱིས་དེ་ལྟར་གཏིང་འདྲི་བྱས་
སོང་། ཁྱུག་ཙམ་ནས་ཌྷཱའེ་ཨན་ནས་ཅི་ཡང་འདྲི་མ་ཕོད།
ཨན་ནེས“ད་ནས་ང་སློབ་གྲྭར་མི་འགྲོ”ཟེར།
ཌྷཱའེ་ཨན་ནས་དབུགས་རིང་ཞིག་རྔུབ་ནས་ཨན་ནེ་ལ་ཕུར་
ཚུགས་སུ་ཅེར་ཏེ་མོས་བཤད་པ་ངོ་མ་ཡིན་ནམ་སྙམ།
མོས“མཱ་རེ་ལེ་ཡས་ཁྱོད་རང་ཁྱིམ་དུ་སྡོད་འཇུག་གམ”ཞེས་དྲིས།
“མོས་ངེས་པར་དུ་ང་སྡོད་འཇུག་དགོས།” “ད་ནི་ངས་ནམ་ཡང་མི་དེ་མཐོང་མི་འདོད”ཟེར།
“ཨ། ཨན་ནེ།” ཌྷཱའེ་ཨན་ན་ངུ་ཤོར་གྲབས་འདུག “ཁྱེད་རང་སྒེར་
སེམས་ཆེ་བ་ལ། ངས་ཅི་ཞིག་བྱ། སྐུ་ཞབས་ཧྥེ་ལེབ་ཡིས་ངའི་གྲལ་
མཚེས་སུ་འཇིགས་སུ་རུང་བའི་གྷིར་ཋི་ཕཱའེ་བཀོད་སྒྲིག་བྱ་ངེས། དེ་
ལྟར་བྱེད་ཁོ་ཐག་ཡིན། རྒྱུ་མཚན་ཁོ་ལ་ད་ལྟ་གྲལ་མཚེས་མེད་པར་
གཅིག་པུར་ལུས་འདུག ཨན་ནེ།”
ཨན་ནེ་སེམས་སྐྱོ་བའི་ངང“ཌྷཱའེ་ཨན་ན། ངས་ཁྱེད་ཀྱི་ཆེད་དུ་
དོན་གང་ཡང་བསྒྲུབ་ཐུབ།” “ཁྱོད་ལ་ཕན་པ་ཞིག་ཡིན་ཕྱིན་ང་ཤ་ཉོག་
རུས་ཉོག་ཏུ་གཏོང་དགོས་ཀྱང་འཐད་པ་ཡིན། ཡིན་ཡང་དོན་འདི་ཁོ་
ན་མི་ཆོག ཁྱེད་ཀྱིས་ང་ཕྱིར་འགྲོ་བའི་རེ་བ་མ་རྒྱག”
ཌྷཱའེ་ཨན་ན་སེམས་སྡུག་གི་ངང་ནས“སྤྲོ་སྐྱིད་ལྡན་པའི་དོན་དེ་
དག་ལ་སོམས་དང་།” “ང་ཚོ་གཙང་འགྲམ་དུ་སོང་ནས་ཡིད་དུ་འོང་
བའི་ཁང་བ་ཞིག་ལས་ཆོག གཟའ་འཁོར་རྗེས་མར། ང་ཚོ་ད་དུང་སྤོ་
ལོ་རྩེ་རུ་འགྲོ་ཆོག ཁྱེད་རང་སྔོན་ཆད་སྤོ་ལོ་རྩེ་མྱོང་མེད། ཨན་ནེ། དེ་
ཧ་ཅང་སྤྲོ་སྣང་དོད་པོ་ཡིན། ད་དུང་ང་ཚོས་གླུ་དབྱངས་གསར་བ་ཞིག་
སློབ་ཆོག ཨན་ཌྷི་རཱུའུ་སི་ཡིས་སློབ་བཞིན་འདུག་པ་དེ། གཟའ་
འཁོར་རྗེས་མར། ཨ་ལེ་སི་ཨན་ཌྷིརཱུའུ་སི་ཡིས་དཔེ་ཆ་གསར་བ་ཞིག་
ཁྱེར་ཡོང་ངེས། 《ཕན་ཟེ》དེ་དུས་ང་ཚོས་གཙང་འགྲམ་ནས་མཉམ་
དུ་བག་དྲོ་བའི་ངང་ཤོག་ལྷེ་རེ་རེ་བཞིན་གྱེར་འདོན་བྱས་ཆོག ཁྱེད་
རང་གྱེར་འདོན་ལ་ཧ་ཅང་དགའ་བོ་ཡོད་པ་མ་ཡིན་ནམ། ཨན་ནེ།”
ཡིན་ནའང་འདི་དག་ཡོད་ཚད་ཀྱིས་ཀྱང་ཨན་ནེ་ཡི་སེམས་
བཀུག་མ་སོང་། མོས་ད་ནི་སློབ་གྲྭར་སོང་ནས་སྐུ་ཞབས་ཧྥེ་ལེབ་ལ་མི
འཕྲད་པར་སེམས་ཐག་བཅད་ཟིན། མོ་རང་ཁྱིམ་དུ་སླེབས་རྗེས་མཱ་རཱེ་ལེ་ཡར་དེ་ལུགས་ཞུས།
“ཉོག་གཏམ་མ་བཤད།”མཱ་རཱེ་ལེ་ཡས།
ཨན་ནེས“ཉོག་གཏམ་ག་ལ་ཡིན”ཞེས་ལེ་བདའི་མིག་མདངས་
ཀྱིས་གཟབ་ནན་ངང་མཱ་རེ་ལེ་ཡར་ཕུར་ཚུགས་སུ་ཅེར་ནས“ཁྱེད་ཀྱིས
ཧ་མི་གོའམ། མཱ་རཱེ་ལེ་ཡ། ང་ལ་བརྙས་སྨོད་བཏང་སོང་།”
“ཉོག་གཏམ་མ་བཤད། བརྙས་སྨོད་བཏང་མ་བཏང་གིས་ཅི་བྱ།
སང་ཉིན་ཁྱོད་སྔར་ལྟར་སློབ་གྲྭར་འགྲོ་དགོས།”
“འོ། མིན།” ཨན་ནེ་ཡིས་མགོ་བོ་ཌ་རུ་བཞིན་གཡུགས་ནས་ང་
རང་འགྲོ་མི་སྲིད། མཱ་རཱེ་ལེ་ཡ། ངས་ཁྱིམ་དུ་སློབ་སྦྱོང་བྱ་ཆོག ངས་
འབད་པ་ཆེར་བསྐྱེད་ཀྱིས་ཡག་པོ་སྦྱོང་ངེས། ངས་ཉིན་གང་བོར་སྐད་
ཆ་མ་བཤད་ཀྱང་ཆོག འོན་ཀྱང་། ངས་སེམས་ཐག་བཅད་ཟིན། ང་
རང་སློབ་གྲྭར་འགྲོ་མི་སྲིད།”
མཱ་རཱེ་ལེ་ཡ་ཡིས་ཨན་ནེ་ཡི་ངོ་གདོང་ལས་ཞུམ་པ་མེད་པའི་ཨུ་
ཚུགས་མཐོང་སོང་བས། མོས་ད་ནི་ཅི་བཤད་ཀྱང་ལྡོག་རྒྱུ་མེད་པ་ཤེས་
ཡོད། དེ་བས་བློ་ཁོག་ཡངས་པོས་སྐད་ཆ་ཅི་ཡང་བཤད་མ་སོང་།
མོའི་སེམས་སུ“དོ་ནུབ་ངས་ལྷ་ལྕམ་རེའེ་ཆིལ་བཙལ་ནས་གྲོས་
བྱེད་དགོས” “ད་ནི་ཨན་ནེ་ལ་གནས་ལུགས་ག་ཙམ་བཤད་ཀྱང་གོ་མི་
ཆོད་འདུག མོས་སེམས་ཐག་བཅད་པ་ཞིག་ཡིན་ཕྱིན་དེར་ཨུ་ཚུགས་
མཐར་སྐྱེལ་བྱེད་ངེས། མོའི་སྐད་ཆ་ལས་ཀྱང་ཤེས་ཐུབ། སྐུ་ཞབས་ཧྥེ་
ལེབ་ཡང་གནད་དོན་ཐག་གཅོད་སྟེང་བཙན་ཤེད་ཚ་བོ་འདུག ཡིན་
ཡང་མོ་ལ་དེ་ལྟར་བཤད་མི་རུང་། ངས་ངེས་པར་དུ་ལྷ་ལྕམ་རེའེ་ཆིལ་
ལ་གྲོས་བྱེད་དགོས། མོའི་བྱིས་པ་བཅུ་བོ་སློབ་གྲྭ་འགྲིམ་མྱོང་བས་མོ་
ལ་ཉམས་མྱོང་ཡོད་སྲིད། གཅིག་བྱས་ན་མོས་ཨན་ནེ་ཡི་དོན་དེ་སྔ་མོ་
ནས་གོ་མྱོང་ཡོད་སྲིད་ནའང་ཐང”སྙམ།
ལྷ་ལྕམ་རེའེ་ཆིལ་གྱིས་ནམ་རྒྱུན་ལྟར་སོས་དལ་བག་ཕེབས་ངང་མལ་གོས་འཚེམ་བཞིན་འདུག
མོ་ཅུང་ཙམ་དོགས་མི་བདེ་བའི་ངང“ཁྱོད་ཀྱིས་ང་ཅིའི་ཕྱིར་འདིར་
ཡོང་བ་ཤེས་ལོས་ཡོད”ལྷ་ལྕམ་རེའེ་ཆིལ་གྱིས་མགོ་བོ་ལྡེམ་ལྡེམ་བྱས།
མོས“ཁྱེད་རང་ཨན་ནེ་ཡི་ཆེད་ཡོང་བ་ཡིན་ངེས།” “ཋེ་ལཱེ་བྷོའོལ་
ཋིར་སློབ་གྲྭ་ནས་ཕྱིར་ལོག་དུས་ཡོད་ཚད་ང་ལ་བཤད་སོང་”ཟེར།
མཱ་རཱེ་ལེ་ཡས”ང་ལ་མོར་བཀོད་པ་མི་འདུག་ “མོས་ད་ནི་ནམ
ཡང་སློབ་གྲྭར་མི་འགྲོ་ཟེར། ངས་འདི་འདྲའི་ཚོར་བ་སྐྱེན་པའི་བྱིས་པ་
ཞིག་མཐོང་མྱོང་མེད། མོ་རང་སློབ་གྲྭ་འགྲིམ་པ་ནས་བཟུང་། རྙོག་དྲ་
དཀའ་ལས་རྒྱུན་མི་ཆད། མོ་རང་ཚོར་བ་སྐྱེན་དྲག་སོང་། རེའེ་ཆིལ། ངས་ཅི་བྱ།”
ལྷ་ལྕམ་རེའེ་ཆིལ་ནི་གཞན་གྱིས་ཚུར་བློ་འདྲི་བ་ལ་ཧ་ཅང་དགའ་
བོ་ཡོད། མོས་སྤྲོ་སེམས་འཁོལ་བའི་ངང“འེ། མཱ་རཱི་ལེ་ཡ། ཁྱེད་ཀྱིས་
ང་ལ་བློ་འདྲི་བ་ཡིན་ན།” “གལ་ཏེ་ང་ཡིན་ན་མོའི་བསམ་ཚུལ་དང་
བསྟུན་ངེས། དོན་འདིའི་སྟེང་སྐུ་ཞབས་ཧྥེ་ལེབ་ལ་ནོར་འཁྲུལ་འདུག
ཡིན་ཡང་ཁྱེད་ཀྱིས་ཤེས་གསལ་ལྟར་མོར་དེ་ལྟར་བཤད་མི་རུང་། ཁོས་
ཁ་སང་མོ་ཁོང་ཁྲོ་ཆེ་བར་ཆད་པ་བཅད་ན་འགྲིག་མོད། འོན་ཀྱང་
དེ་རིང་གི་བྱེད་སྟངས་མི་འགྲིག རྗེས་ལུས་ཐེབས་པའི་སློབ་གྲོགས་
གཞན་རྣམས་ལའང་ཆད་པ་བཅད་ན་འགྲིག ངས་བསམ་ན་བུ་མོ་
ཞིག་གི་གྲལ་མཚེས་སུ་བུ་ཞིག་བཀོད་སྒྲིག་བྱས་ན་འོས་འཚམ་མ་
རེད། ཋེ་ལཱེ་བྷོའོལ་ཋིར་ཡང་ཧ་ཅང་ཁོང་ཁྲོ་ལངས་བཞིན་འདུག མོས་
ཨན་ནེ་ལ་རྒྱབ་སྐྱོར་བྱེད་བཞིན་འདུག སློབ་མ་གཞན་རྣམས་ཀྱང་དེ་
འདྲ་རེད་ཟེར། བསམ་ཡིད་ལས་འདས་པ་ཞིག་ལ་མོ་དང་སློབ་གྲོགས་
ཚེའི་འབྲེལ་བ་འདི་འདྲའི་མཐུན་པོ་ཆགས་འདུག”
མཱ་རཱེ་ལེ་ཡ་ཧང་སང་ནས་“ཁྱེད་ཀྱི་བསམ་པར་ཡང་ངས་ཨན་ནེ་
ཁྱིམ་དུ་སྡོད་བཅུག་ན་འགྲིག་གམ”ཞེས་དྲིས།
“འོ་ལེ། ངས་དེ་ལྟར་བསམ། གནས་སྐབས་མོ་ལ་སློབ་གྲྭ་ཡི་སྐོར་
མ་གླེང་། མཱ་རཱེ་ལེ་ཡ། གཟའ་འཁོར་གཅིག་ཡས་མས་འགོར་རྗེས། མོ་
རང་ལྷོད་ལ་འབབ་ངེས། མོས་མ་བསྐུལ་རང་མོས་ཀྱིས་སློབ་གྲྭར་འགྲོ་
གྲབས་བྱེད་ངེས། འོན་ཀྱང་། ཁྱེད་ཀྱིས་བཙན་ཤེད་ཀྱིས་མོ་རང་སློབ་
གྲྭར་མངགས་ན། ད་དུང་འཇིགས་ཡེར་བའི་དོན་ཅི་བྱུང་སུས་ཤེས།
མོ་རང་སྔར་ལས་ཁོང་ཁྲོ་ལངས་ནས་རྙོག་དྲ་མང་བོ་སློང་ངེས། ངས་
བསམ་ན། དོན་ཆུང་དོན་ཆེན་དུ་གཏོང་དགོས་དོན་མི་འདུག མིག་
སྔར་གྱི་གནས་ཚུལ་ལ་གཞིགས་ན། མོ་རང་སློབ་གྲྭར་མ་སོང་ཡང་
སློབ་སྦྱོང་ལ་ཤུགས་རྐྱེན་ཐེབས་མི་སྲིད། སྐུ་ཞབས་ཧྥེ་ལེབ་དགེ་རྒན་
བཟང་བོ་ཞིག་མ་རེད། ཁོའི་ཐབས་བཀོད་དེ་དག་ཐོས་ན་ཞེ་ལོག་པ་
ཞིག་རེད། ཁོས་ནམ་རྒྱུན་སློབ་ཕྲུག་ཆུང་ཆུང་ཚོའི་ལུས་སེམས་བདེ་
ཐང་ལ་དོ་སྣང་མི་བྱེད་པར། དུས་ཚོད་དང་སེམས་ཤུགས་ཡོངས་ཆེད་
སྦྱོང་སློབ་གྲྭར་རྒྱུགས་སྤྲོད་གྲབས་ཡོད་པའི་མཐོ་རིམ་འཛིན་གྲྭའི་
སློབ་མ་རྒན་པ་ཚོའི་སྟེང་ཕུལ་བཞིན་འདུག གལ་ཏེ་ཁོའི་ཨ་ཁུ་ལས་
འཛིན་པ་མིན་རྒྱུ་ན། ཁོ་རང་སློབ་གྲྭའི་ནང་མུ་མཐུད་དུ་ལོ་གཅིག་ལ་
སྡོད་རྒྱུའི་གོ་སྐབས་མེད། ལས་འཛིན་དེ། ཁོ་ལ་ད་དུང་རྒྱུག་ཁྱི་ལྟ་
བུའི་ལས་འཛིན་གཞན་པ་གཉིས་ཡོད། དེ་ལྟར། གླིང་ཕྲན་འདིའི་སློབ་གསོ་ཇི་ལྟ་བུ་ཞིག་ཏུ་འགྱུར་བ་སུས་ཤེས།”
དེ་ལྟར་ཟེར་བཞིན་ལྷ་ལྕམ་རེའེ་ཆིལ་གྱིས་མགོ་བོ་གཡུགས་
བཞིན་འདུག ཚུལ་དེ་ནི་གལ་ཏེ་མོ་རང་ཞིང་ཆེན་སློབ་གསོ་སྡེ་ཁག་
གི་དབུ་ཁྲིད་ཡིན་རྒྱུ་ན། སློབ་གསོའི་གནས་བབ་ལེགས་བཅོས་ཡར་
རྒྱས་སུ་འགྲོ་ཐག་ཆོད་ཡིན་པ་འདྲ།
མཱ་རཱེ་ལེ་ཡས་ལྷ་ལྕམ་རེའེ་ཆིལ་གྱི་བསམ་འཆར་དང་ལེན་བྱས་
ནས་ཨན་ནེ་ལ་སློབ་གྲྭའི་སྐོར་གྱི་སྐད་ཆ་གཅིག་ཀྱང་བཤད་མ་སོང་།
ནམ་རྒྱུན་ཨན་ནེ་ཡིས་ཁྱིམ་དུ་སློབ་སྦྱོང་བྱེད་པ་དང་། ཁྱིམ་ལས་གཉེར་
བ༑ ཌྷཱའེ་ཨན་ན་དང་མཉམ་དུ་སྟོན་ཁའི་གྲང་བསིལ་གྱི་ས་སྲོད་དུ་རང་
དགར་རྩེད་མོ་རྩེ། འོན་ཀྱང་། ལམ་བར་གང་རུང་ནས་གྷེ་བྷིར་ཋི་དང་
འཕྲད་དུས། མོས་སྣང་ཆུང་གི་རྣམ་འགྱུར་འཁྱག་པོ་ཞིག་བསྟན་ནས་
ཁ་ཡ་མི་བྱེད་པར་འགྲོ་ངེས། བར་འདུམ་པ་ཌྷཱའེ་ཨན་ནས་ཇི་ལྟར་
འབད་པ་བྱས་ཀྱང་གོ་མ་ཆོད། ཨན་ནེས་གྷེ་བྷིར་ཋི་ཌྷིལའེ་སི་དང་
འབྲེལ་ཐག་རྩ་བ་ནས་གཅོད་པའི་སེམས་ཐག་བཅད་ཟིན།
མོ་རང་གྷེ་བྷིར་ཋི་ལ་ག་ཙམ་སྡང་ན་ཌྷཱའེ་ཨན་ནར་དེ་ཙམ་དགའ་
བཞིན་ཡོད། མོའི་ནང་སེམས་གཉོམ་པོ་དེའི་བརྩེ་བ་ཡོད་ཚད་ཌྷཱའེ་
ཨན་ནར་བཅོལ་ཡོད། མོའི་དགའ་བ་དང་སྡང་བའི་ཚོར་འདུ་ཇི་འདྲའི་
དྲག་པ་ལའང་། དགོང་མོ་ཞིག་ལ། མཱ་རཱེ་ལེ་ཡས་ཀུ་ཤུ་སླེ་བོ་གང་ཁྱེར་
ནས་ཤིང་ཏོག་ར་བ་ལས་ཐོན་ཡོང་དུས། ཨན་ནེ་གཅིག་པུར་ཤར་གྱི་
སྒེའུ་འགྲམ་དུ་བསྡད་ནས་ས་སྲོད་ཀྱི་སྨག་རུམ་ཁྲོད་སེམས་སྐྱོ་བའི་ངང་ངུ་བཞིན་འདུག
“ཡང་ཅི་ཞིག་རེད། ཨན་ནེ།”
“ཌྷཱའེ་ཨན་ན་རེད།”ཞེས་ཨན་ནེས་ངུ་ཤུམ་རྒྱག་བཞིན་ལན་སློག
“ང་རང་ཌྷཱའེ་ཨན་ནར་དགའ་དྲག་སོང་། མཱ་རཱེ་ལེ་ཡ། མོ་མེད་ན་ང་
གསོན་ཐབས་མི་འདུག ཡིན་ཡང་ངས་གསལ་བོར་ཤེས་ཡོད། ནར་
སོན་རྗེས་ཌྷཱའེ་ཨན་ན་གཉེན་བསྒྲིགས་ནས་ང་དང་ཁ་འབྲལ་སྲིད། ཨ།
དེ་དུས་ངས་ཅི་ཞིག་བྱ། ང་མོའི་ཁྱོ་གའི་སྟེང་སྡང་སྲིད། ཧ་ཅང་སྡང་
ངེས། ཌྷཱའེ་ཨན་ན་གཉེན་སྒྲིག་པའི་རྣམ་པ་ནམ་རྒྱུན་ངའི་སེམས་སུ་
འཆར་ཡོང་། གཉེན་སྟོན་གྱི་ཉིན་མོར། ཌྷཱའེ་ཨན་ནས་སེང་རས་དཀར་
པོའི་གཉེན་གོས་ཞིག་གྱོན་ངེས་པ་དང་། ད་དུང་ཡིད་དུ་འོང་བའི་སེང་
རས་ཀྱི་གདོང་ཁེབས། མོ་རང་རྒྱན་གོས་གཟབ་མཆོར་གྱིས་སྤྲས་པའི་
འཕྱོར་ལྡེམ་ལྡེའེན་གྱི་རྒྱལ་མོ་ཞིག་དང་མཚུངས་ངེས། ཉིན་དེར་ང་
བག་རོགས་ཡིན་སྲིད་ལ་ངས་ཀྱང་ཡིད་དུ་འོང་བའི་གཟབ་གོས་ཤིག་
གྱོན་ཡོད་ངེས། ཡིན་ཡང་། གདོང་གི་འཛུམ་མདངས་དང་དགོད་སྒྲའི་
ཕག་ཏུ་ཡོད་པ་ནི་གས་ཆག་ཤོར་བའི་སེམས་ཞིག་ཡིན་པ་སུ་ཡིས་
རྟོགས། དེ་རྗེས། ངས་ཌྷཱའེ་ཨན་ནར་བདེ་མོ་སླར་མཇལ”བཤད་
མཚམས་འདིར་སླེབས་དུས་ཨན་ནེའི་མགྲིན་པ་མཆི་མས་བརྣངས་ནས་སེམས་སྡུག་ཆེན་པོས་ངུས་སོང་།
མཱ་རཱེ་ལེ་ཡ་མྱུར་དུ་ཁ་ཕྱིར་འཁོར་ནས་དགོད་རྒྱུ་ཡོང་སྟེ་ཁ་བསུམ་
མི་ཐུབ་པའི་ངོ་གདོང་ལག་པས་དགབ་རྩིས་བྱས་ཀྱང་བསམ་ཐོག་ལ་
མ་ཡོང་། མོ་རང་གམ་གྱི་རྐུབ་སྟེགས་ཤིག་གི་སྟེང་བསྡད་ནས་གད་མོ་
ཆེན་པོས་བགད་སོང་། མོ་རང་འདི་ལྟར་སྐད་ཆེན་པོས་བགད་པ་ནི་
ནམ་རྒྱུན་མཐོང་དཀོན་པོ་ཡིན། ཏག་ཏག་ཕྱིའི་ར་སྐོར་བརྒྱུད་ནས་
འགྲོ་བཞིན་པའི་མ་ཐེ་ཡུའུ་ཡང་ཧང་སང་ནས་འགྲོ་མཚམས་བཞག་
སོང༌། ཁོས་སྔོན་ཆད་མཱ་རྕེ་ལེ་ཡ་འདི་ལྟར་ཤུགས་ཆེན་པོས་དགོད་པ་གཏན་ནས་ཐོས་མྱོང་མེད།
“འེ་ཡ། ཨན་ནེ་ཤེར་ལཱེ”མཱ་རེ་ལེ་ཡས་གཞི་ནས་སྐད་ཆ་བཤད་
སོང་།“ ཁྱེད་ཀྱིས་རང་སྡུག་རང་གིས་འཚོལ་བ་རང་རེད། དཀོན་
མཆོག་གསུམ་པོ་བསམས་ནས། དངོས་ཡོད་དོན་སྙིང་ལྡེའེན་གྱི་བྱ་བ་
ཞིག་སྒྲུབས། ཁྱེད་གྱི་འཆར་སྒོ་ཕུན་སུམ་ཚོགས་པོ་འདུག ངོ་མ་ཕུནསུམ་ཚོགས་པོ་འདུག”

ལེའུ་བདུན་པ།

རྒྱ་ཕིབས་ལྗང་མདོག་མཁར་གྲོང་གི་ཟླ་བ་བཅུ་བ་ནི་མཛེས་
ཤིང་ཡིད་དུ་འོང་བ་ཞིག་རེད། ཁྲི་གདུགས་ཉི་འོད་ཀྱི་མདངས་ལ་འཁུ་
བའི་རི་ལུང་ནང་གི་སྟག་ཤིང་དག་གསེར་འོད་ལམ་ལམ་བྱེད་པ་དང་།
འབྲས་ཤིང་ལྡུམ་རའི་ལྟག་རྒྱབ་ཀྱི་ཇ་སྡོང་དག་དམར་ལེབ་ལེབ་འདུག
ལམ་འགྲམ་གྱི་ཁམ་སྡོང་གིས་ཀྱང་མདོག་དམར་ནག་དང་ལྗང་སྐྱ་
བསྲེས་མའི་ཡིད་འོང་གི་ཕྱི་གོས་ཤིག་གྱོན་སོང་། ད་སོ་མར་ལོ་ལེགས་
བསྡུ་ལེན་བྱས་པའི་ཞིང་ཁ་ནི་ཉི་འོད་ཀྱི་ཁྲུས་གསོལ་ཁྲོད་བག་དྲོ་ལ་བྱིན་ཆགས་པ་འདུག
མཚར་སྡུག་སྣ་ཚོགས་ཀྱི་འཇིག་རྟེན་འདིའི་ཁྲོད་ཨན་ནེའི་ཡིད་སེམས་སྤྲོ་བས་བཟི་སོང་།
“འོ། མཱ་རཱེ་ལེ་ཡ།” གཟའ་སྤེན་པའི་ཞོགས་པ་ཞིག་ལ། མོས་ཡིད་དུ་
འོང་བའི་ཡལ་ག་བང་གང་པང་ནས་གནམ་ལྡིང་ས་ལྡིང་བྱེད་བཞིན་ཁྱིམ་
དུ་འཛུལ་ཡོང་།“ང་ཧ་ཅང་སྐྱིད་སོང་། ང་ཚོ་ལ་ནམ་ཟླ་བཅུ་བ་ཡོད་པའི་
འཚོ་བ་ཞིག་ཡོད་པ་ནི་ཇི་འདྲའི་བདེ་སྐྱིད་ལྡན་པ་ཞིག་རེད་ཨང་། གལ་ཏེ་
ཟླ་བཅུ་བ་མེད་ན་ཧ་ཅང་འཇིགས་ཡེར་བ་ཞིག་མ་ཡིན་ནམ། ཇ་སྡོང་
འདི་དག་ལ་ལྟོས་དང་། བལྟས་ན་ཡིད་དབང་འགུག་པ་ཞིག་མ་ཡིན་
ནམ། ངས་འདི་དག་གིས་རང་གི་ཁང་བའི་ནང་རྒྱན་སྤྲོས་བྱ་ཆོག”
མཱ་རཱེ་ལེ་ཡས“ཉག་གེ་ཉོག་གེ” “ཁྱེད་ཀྱིས་མཁོ་མེད་ཀྱི་དངོས་པོ་
འདི་འདྲ་མང་བོ་ཁྱེར་ཡོང་ནས་མལ་ཁང་འབག་བཙོག་བཟོས་སོང་།
ཨན་ནེ། མལ་ཁང་ནི་ཉལ་ས་རེད།”
“འོ། ད་དུང་རྨི་ལམ་རྨི་ས་རེད། མཱ་རཱེ་ལེ་ཡ། ཁྱེད་ཀྱིས་ཤེས་གསལ་
ལྟར་མལ་ཁང་མཛེས་སྡུག་ཡིད་འོང་གི་དངོས་པོས་ཁེངས་ན། རྨི་ལམ་
ཡང་ཡག་པོ་རྨི་ངེས། ངས་ཡལ་ག་འདི་དག་ཆུ་དེམ་སྔོན་པོ་དེའི་སྟེང་
བཙུགས་ནས་ངའི་སྒྲོག་ཙེ་སྟེང་འཇོག་དགོས།”
“དེ་ན་ཁྱེད་ཀྱིས་ཐེམ་སྐས་ཀྱི་ག་ས་གང་དུ་ལོ་མ་འཐོར་དུ་མ་
འཇུག ཨན་ནེ། དེ་རིང་ཕྱི་དྲོར། ང་རང་ཁཱར་མི་བྷཻ་ལ་སོང་ནས་རོགས་
རེས་ཚོགས་པའི་འདུ་ཚོགས་ཤིག་ལ་ཞུགས་དགོས། ཕལ་ཆེར་ས་མ་
རུབ་སྔོན་ལ་ཁྱིམ་དུ་འབྱོར་མི་ཐུབ་པས། ཁྱེད་ཀྱིས་མ་ཐེ་ཡུའུ་དང་ལྗེ་
རཱེ་གཉིས་ལ་ནུབ་ཟས་བཟོ་དགོས། ཡིད་ལ་བཟུང་། ཁ་སྔོན་བཞིན་ཟས
ཅོག་འགྲམ་བསྡད་རྗེས་ད་གཟོད་ཇ་བསྐོལ་རྒྱུ་ཡིད་ལ་དྲན་པ་མ་བྱེད།”
“ཁ་སྔོན་ངས་བརྗེད་སོང་བ་རེད།” ཅེས་ཨན་ནེ་ཡིས་འགྲེལ་བཤད་
བྱས་སོང་། “ཕྱི་དྲོ་དེར། ངས་མུ་མེན་མེ་ཏོག་ལུང་བ་ལ་མིང་ཞིག་གད་
རྒྱུ་ཁོ་ནར་བསམ་བློ་འཁོར་ནས་དོན་གཞན་པ་ཡིད་ལ་དྲན་མ་སོང་།
མ་ཐེ་ཡུའུ་ངོ་མ་མི་བཟང་ཞིག་རེད། ཁོས་ལེ་བདའ་ཁག་འགེལ་གང་
ཡང་བྱས་མ་སོང་། ཁོས་ཇ་ལོ་སྦངས་རྗེས་ག་ལེར་སྒུག་ཆོག་ཟེར། དེ་
དུས་ངས་ཁོ་ལ་ཡིད་དབང་འགུག་པའི་བྱིས་སྒྲུང་ཞིག་བཤད་པས་དུས་
ཚོད་ནི་སྐད་ཅིག་ཙམ་འདས། མཱ་རེ་ལེ་ཡ། ངས་གཏམ་རྒྱུད་དེའི་མཇུག་
འབྲས་དངོས་བརྗེད་ཟིན་པས་རང་གི་འདོད་མོས་ལྟར་བཅོས་བཟོ་བྱས་
པ་ཡིན། ཡིན་ཡང་མ་ཐེ་ཡུའུ་ཡིས་ཁོས་ནི་མཚམས་གང་ཞིག་ནས་
བཅོས་བཟོ་བྱས་པ་ཤེས་ཀྱི་མི་འདུག་ཟེར།”
“ཁྱོད་རང་ནམ་དཀྱིལ་ལ་ཡར་ལངས་ནས་ནུབ་ཟས་བཟོས་ཀྱང་
མ་ཐེ་ཡུའུ་ཡིས་མི་འདོད་པའི་སྐད་ཆ་ཅི་ཡང་བཤད་མི་སྲིད། ཡིན་ཡང་
ཨན་ནེ། ཐེངས་འདིར་ཁྱེད་ཀྱིས་གཟབ་ནན་བྱེད་དགོས། དོན་འདིས་
ཁྱེད་རང་མགོ་ན་རུ་འཇུག་ཀྱང་སྲིད། ཡང་མིན་ན་ངས་ཉྷཱའེ་ཨན་ན་
བོས་ནས་ཁྱེད་དང་མཉམ་དུ་རྩེད་མོ་རྩེ་ནས་ཇ་འཐུང་དུ་བཅུག་ཆོག་
“ཨ། མཱ་རཱེ་ལེ་ཡ།”ཞེས་ཨན་ནེས་སྤྲོ་སེམས་རབ་ཏུ་འཁོལ་བའི་
དང”ངོ་མ་བཟང་གི ཁྱེད་ཀྱི་བསམ་པའི་འཆར་སྒོའང་ཕུན་སུམ་
ཚོགས་པོ་འདུག དེ་མིན་ངས་དོན་དེར་ཧ་ཅང་རེ་བ་རྒྱག་བཞིན་པ་
བློ་ལ་ཇི་ལྟར་འཁོར། ཁྱིམ་དུ་མགྲོན་པོ་ཞིག་ཡོད་ན་ངས་ཇ་བསྐོལ་རྒྱུ་
བརྗེད་མི་སྲིད། འོ། མཱ་རཱེ་ལེ་ཡ། སྟེང་དུ་རྒྱ་སེ་མེ་ཏོག་ཡོད་པའི་ཇ་དེམ་དེ་བཀོལ་སྤྱོད་བྱས་ན་ཆོག་གམ།”
“མི་ཆོག ངོ་མ་ཡིན། རྒྱ་སེ་མེ་ཏོག་ཇ་དེམ། ཧུན། ཁྱེད་ཀྱིས་ད་དུང་
ཅི་བྱེད་བསམ། ཆོས་དཔོན་དང་རོགས་རེས་ཚོགས་པའི་མི་ཕེབས་ན་མ་
གཏོགས་ཇ་དེམ་དེ་བཀོལ་སྤྱོད་བྱེད་ཀྱི་མེད། ཡིན་ཡང་ཁམ་མདོག་གི་
ཇ་དེམ་རྙིང་བ་དེ་བཀོལ་སྤྱོད་བྱས་ཆོག ཁྱེད་ཀྱིས་དམ་སྣོད་སེར་པོ་དེའི་
ཁ་ཕྱེ་དང་། ནང་དུ་སྲེའུ་བསྙལ་ཞིག་ཡོད། ད་ནི་དེ་ཟ་རན་སོང་། ཁྱེད་
གཉིས་ཀྱིས་ད་དུང་ཤིང་འབྲས་དང་སྒོང་བག ཀ་ར་གོ་སྲབ། མངར་སོབ་སོགས་ཟ་ཆོག”
“ཌྷཱའེ་ཨན་ནར་ཇ་ལྡུད་པའི་སྤྲོ་སྐྱིད་ཀྱི་རྣམ་པ་དེ་ངའི་སེམས་སུ་
ཤར་ཡོང་།་ཨན་ནེ་སྤྲོ་བས་མྱོས་ནས་མིག་ཟུང་བཙུམས་བཞིན”ངས་ད་
དུང་ཌྷ་ཨན་ནར་ཀ་ར་སྣོན་མིན་དྲི་བ་དང་། ངས་མོ་ཀ་ར་ལ་མི་དགའ་
བ་ཤེས་ཡོད་ཀྱང་མ་ཤེས་ཁུལ་བྱས་ནས་དྲི་དགོས་ཡོད། དེ་རྗེས་མོ་ལ་
ཤིང་འབྲས་དང་སྒོང་བག ཡང་ན་བསྙལ་ཁུ་སོགས་ཀྱིས་སྣེ་ལེན་ཡག་
པོ་བྱེད་ངེས། དོན་དེ་སེམས་ལ་དྲན་ན་ང་ཧ་ཅང་དགའ་སོང་། མོ་རང་
སླེབས་མ་ཐག་ངས་མོ་སྣེ་ལེན་ཁང་དུ་ཁྲིད་ནས་ཞྭ་མོ་བཞག་ན་ཆོག་
གམ། དེ་གར་དར་ཅིག་བསྡད་ཆོག་གམ”ཟེར།
“མི་ཆོག ཁྱེད་གཉིས་མལ་ཁང་ནང་བསྡད་ན་ཏག་ཏག་འཚམ་
པོ་འདུག དགོང་མོ་དེར་ངས་ཆོས་ཚོགས་ནས་ཁྱེར་ཡོང་བའི་མངར་
ཆང་དམ་ཕྱེད་ཅིག་མལ་ཁང་གི་གོས་སྒམ་གྱི་ཕྲེང་བསྟར་གཉིས་པར་
བཞག་ཡོད། དེ་ཀ་ར་གོ་སྲབ་དང་ལྷན་དུ་འཐུང་ཆོག མ་ཐེ་ཡུའུ་ནི་གྲུ་
གཟེངས་ནང་ཞོག་ཁོག་སྐྱེལ་འདྲེན་བྱེད་པར་བྲེལ་ཡོད་པས་སྔ་མོར་ལོག་མི་ཐུབ་བསམ།”
རྒྱ་ཕིབས་ལྗང་མདོག་མཁར་གྲོང་གི་བུ་མོ་ཨན་ནེ།
ཨན་ནེ་བྱ་འཕུར་བ་ལྟར་རི་ལུང་དང་ནགས་ཀྱི་ལྷ་མོའི་ཆུ་ཕྲན་
བརྒལ་ནས་ཐང་ཤིང་གི་ལམ་ཕྲན་བརྒྱུད་དེ་ཤིང་ཏོག་ར་བར་འབྱོར།
མོ་རང་ཌྷཱའེ་ཨན་ན་གདན་ཞུ་བྱེད་དུ་ཕྱིན། མཱ་རཱེ་ལེ་ཡ་སོང་ཚར་མ་
ཐག་ཌྷཱའེ་ཨན་ན་འབྱོར། མོས་མོ་རང་དགའ་བའི་ལྭ་བ་དེ་གྱོན་ཡོད་ལ་
མཛེས་སྤྲས་འས་འཚམ་བྱས་འདུག མོ་ལ་ངོ་མ་གདན་ཞུ་ཐོབ་ནས་ཇུ་
འཐུང་དུ་འགྲོ་བའི་མགྲོན་པོ་ཞིག་གི་བཟོ་ལྟ་དོད་པོ་འདུག ཨན་ནེས་
ཀྱང་མོ་རང་དགའ་བའི་ལྭ་བ་གྱོན་ནས་བག་ཡོད་ཚུལ་ལྡན་ངང་སྒོ་
ཕྱེ། ངོ་འཕྲད་མ་ཐག་བུ་མོ་གཉིས་ཀས་ལག་འཇུ་བྱེད་བཞིན་ཕན་ཚུན་
ཁམས་འདྲི་བྱས་བྱུང་། ཕན་ཚུན་ཐོག་དང་བོར་ངོ་འཕྲད་པ་བཞིན་དང་
དོད་ཆེན་པོ་བྱེད་བཞིན་འདུག ཨན་ནེས་ཌྷཱའེ་ཨན་ན་ཤར་གྱི་སྦུག་
ཁང་ནང་ཁྲིད་ནས་ཞྭ་མོ་བཞག་པ་དང་། དེ་རྗེས་མལ་ཁང་དུ་ཕན་
ཚུན་ལ་ཅེར་ནས་སྐར་མ་འགའ་ལ་ཁ་ཁུ་སིམ་མེར་བསྡད།
“ཁྱེད་ཀྱི་ཨ་མ་ཉེ་ལམ་བདེ་མོ་ཡིན་ནམ”ཞེས་ཨན་ནེས་ཧ་ཅང་
གུས་ཞབས་ལྡན་པའི་ངང་དྲིས། མོས་ཉིན་དེར་ཐང་ཤ་དོད་པའི་ལྷ་ལྕམ་
བྷ་རཱེ་ཡིས་ཀུ་ཤུ་འཐོག་པ་མཐོང་མ་སོང་།
ཌྷཱའེ་ཨན་ནས“མོ་རང་སྐྱིད་པོ་བདེ་མོ་ཡིན། བཀའ་དྲིན་ཆེ། ངས་
བསམ་ན་དེ་རིང་ཕྱི་དྲོར་སྐུ་ཞབས་ཁ་ཐི་བྷིར་ཋི་ཡིས་བྱེ་ཐང་རྟགས་
ལྗེའེན་གྱི་གྲུ་གཟིངས་ནང་ཞོག་ཁོག་སྐྱེལ་འདྲེན་བྱེད་བཞིན་ཡོད་ངེས།
ཨེ་རེད།” དེ་རིང་སྔ་དྲོར་མོ་རང་ཧྭ་མན་ཨན་བྷཻ་རཱུའུ་སི་ཚང་ལ་འགྲོ་
དུས་མ་ཐེ་ཡུའུ་ཡི་ཟོང་སྐྱེལ་ཤིང་རྟའི་ནང་བསྡད་དེ་ཕྱིན་པ་ཡིན།
“རེད། ད་ལོར་ངེད་ཚང་གི་ཞོག་ཁོག་ལོ་འབྲས་ཡག་པོ་བྱུང་སོང་།
ཁྱེད་ཚང་གི་ཞོག་ཁོག་ཀྱང་ལོ་ལེགས་ཡག་པོ་བྱུང་བར་སྨོན།”
“བཀའ་དྲིན་ཆེ། ཁྱེད་ཚང་གིས་ཀུ་ཤུ་མང་བོ་ཨེ་བཏོགས་
ཨན་ནེ་ཧ་ཅང་དགའ་དྲག་ནས“འོ། མང་བོ་བཏོགས་ཟིན།”
བཤད་ནས་ཞི་དུལ་གྱི་བཟོ་ལྟ་རྦད་དེ་དོར་ནས་གནམ་ལྡིང་ས་ལྡིང་
བྱས། “ང་ཚོ་ཤིང་ཏོག་ར་བའི་ནང་དུ་ཀུ་ཤུ་དམར་པོ་འཐུ་རུ་འགྲོ། ཌྷཱའེ་
ཨན་ན། མཱ་རཱེ་ལེ་ཡས་ཤིང་སྡོང་སྟེང་གི་སིལ་ཏོག་ཡོངས་ང་ཚོར་དབང་
བ་ཡིན་ཟེར། མོ་རང་ཧ་ཅང་གཏོང་ཕོད་ལྗེའེན་ཞིག་རེད། མོས་ཕྱི་དྲོར་
ངེད་གཉིས་ཀྱིས་ཇ་འཐུང་ཞོར་ཤིང་འབྲས་དང་སྒོང་བག སྲེའུ་བསྙལ་
སོགས་ཟ་ཆོག་ཟེར། ཡིན་ཡང་མགྲོན་པོ་ཞིག་ལ་ཁྱིམ་བདག་མས་ཟ
རྒྱུ་གང་ཞིག་གྲ་སྒྲིག་བྱས་ཡོད་མེད་བཤད་ན་གུས་མེད་རེད། དེ་བས་
ངས་ཁྱེད་ལ་མོས་ང་ཚོར་འཐུང་རྒྱུ་ཅི་ཞིག་གནང་བ་བཤད་རྒྱུ་མིན།
འཐུང་རྒྱུ་དེའི་མིང་གི་ཐ་སྙད་དང་བོ་ནི“འབྲུ”རེད། ད་དུང་མདོག་དམར་
པོ་རེད། ང་རང་མདོག་དམར་གསར་ཡིན་པའི་བཏུང་བྱ་ལ་དགའ།
ཁྱེད་གང་ལ་དགའ། མདོག་དམར་པོ་ཡིན་ན་མདོག་གཞན་པ་ལས་ལྡབ་འགྱུར་གྱིས་ཞིམ་སྣང་སྐྱེས།”
ཤིང་ཏོག་ར་བའི་ནང་དུ། འབྲས་བུའི་ཁུར་གྱིས་དུད་པའི་ཀུ་ཤུའི་
སྡོང་བོའི་ཡལ་ག་ཐུར་དུ་འཕྱང་ནས་ས་ངོས་ལ་ཐུག་ཡོད། ས་ཆ་འདི་
ཧ་ཅང་སྤྲོ་སྐྱིད་ལྡན་པ་ཞིག་རེད། ཕྱི་དྲོ་རིང་བོར་བུ་མོ་གཉིས་ཀས་དེ་
གར་འཆམ་འཆམ་ངང་སྤྲོ་གསེང་བཏང་། དྲོད་འཇམ་གྱི་སྟོན་ཁའི་
ཉི་འོད་འོག་མོ་རང་གཉིས་ཀ་རྩྭ་སྔོན་གྱིས་ཁེབས་པའི་ནེའུ་གསིང་
ཞིག་ཏུ་བསྡད། མོ་རང་གཉིས་ཀྱིས་སོས་དལ་བག་ཕེབས་ངང་ཁ་བརྡ་
གློད་ཞོར་ཀུ་ཤུ་ཟ་བཞིན་འདུག ཌྷཱའེ་ཨན་ནས་ཀྱང་ཨན་ནེ་ལ་སློབ་
གྲྭའི་སྐོར་མང་བོ་བཤད་སོང་། ཌྷཱའེ་ཨན་ན་ནི་རང་གི་གྲལ་མཚེས་སུ་
གྷིར་ཋི་ཕཱའེ་བཀོད་སྒྲིག་བརྒྱབ་པར་སུན་སྣང་ཁོང་ཁྲོ་ཚད་མེད་སྐྱེས་
བཞིན་འདུག གྷིར་ཋི་ཡིས་ནམ་རྒྱུན་སྨྱུ་གུས་འཛེར་སྒྲ་གྲགས་སུ་
འཇུག་པས་ཁོ་ལ་ཧ་ཅང་སུན་ཞིང་སྡང་བཞིན་ཡོད། རཱུའུ་ཌྷེ་གྷེ་ལེ་སི་
ཡིས་ངོ་མཚར་གྱི་གྲམ་རྡོ་ཞིག་བཀོལ་ནས་ལུས་སྟེང་གི་མི་སྡུག་པའི་
མཛེར་པ་ཡོངས་མེད་པར་བཟོས་སོང་། དོན་འདི་ངོ་མ་རེད། གྲམ་རྡོ་
དེ་ནི“མཚོ་ཁུག”གི་རྒན་པོ་མེ་རེ་ལྗོའོ་ཡིས་མོ་ལ་བྱིན་པ་ཡིན། ཐོག་
མར་གྲམ་རྡོས་ལུས་ཀྱི་མཛེར་པར་འཕུར་མཉེད་མང་བོ་གཏོང་བ་
དང་དེ་རྗེས་མཚན་མོའི་ཟླ་བ་ཤར་མ་ཐག་གྲམ་རྡོ་དེ་ཕྲག་པ་གཡས་
ཕྱོགས་བརྒྱུད་ནས་ཕར་གཡུགས་དགོས། དེ་རྗེས་ལུས་ཀྱི་མཛེར་པ་
ཡོངས་རང་ཤུགས་ཀྱིས་མེད་འགྲོ། གཞན་གྱིས་ཆར་ལཱེ་སི་ལོའོན་
དང་ཨེམ་ཝཱའེ་ཋི་ཡི་རུས་མིང་མཉམ་དུ་སྒོ་ཁྱམས་ཀྱི་གྱང་སྟེང་དུ་
བྲིས་པས། ཨེམ་ཧ་ཅང་ཁོང་ཁྲོ་ལངས་སོང་། སམ་བྷོའོལ་ཋིར་དང་སྐུ་
ཞབས་ཧྥེ་ལེབ་གཉིས་“ཁ་འཛིང”ཤོར་བས། སྐུ་ཞབས་ཧྥེ་ལེབ་ཡིས་ཁོ་
ལ་འགྲམ་ལྕག་ཚ་བོ་ཞིག་གཞུས། དེ་བས་སམ་གྱི་ཕ་རྒན་སློབ་གྲྭའི་
ནང་ཤོར་ཡོང་ནས་སྐུ་ཞབས་ཧྥེ་ལེབ་ལ་ཕྱིས་སུ་ཁོའི་བུར་མཛུབ་མོ་
ཙམ་ཡང་རེག་མི་ཆོག་པའི་ཉེན་བརྡ་བཏང་སོང་། མཱར་བཱེ་ཨན་ཌྷིརཱུའུ་
སི་ལ་མགོ་དཀྲུས་དམར་པོ་ཞིག་ཡོད། སྟེང་དུ་ཡེ་ཤུའི་ཆོས་ལུགས་
ཀྱི་རྒྱ་གྲམ་སྔོན་པོ་ཞིག་གཙགས་དྲུབ་གནང་ཡོད། མོས་མགོ་དཀྲིས་
དམར་པོ་དེ་དཀྲིས་ནས་འགྱིང་ཉམས་མངོན་པའི་རྣམ་པ་དེ་ཞེ་ལོག་
པ་ཞིག་རེད། ལེ་ཟེ་རཱའེ་ཋི་ཡིས་མེའེ་ལཱེ་ཝེལ་སན་ལ་སྐད་ཆ་མི་ཤོད།
རྒྱུ་མཚན་ནི་མེའེ་ལཱེ་ཝེལ་སན་གྱི་ཨ་ཅེ་ཡིས་ལེ་ཌྷཱ་རཱའེ་ཋིའི་ཨ་ཅེ་ཡི་
དགའ་རོགས་འཕྲོག་སོང་། ཚང་མས་ཨན་ནེ་དྲན་བཞིན་འདུག མོ་
རང་ཕྱིར་སློབ་གྲྭའི་ནང་ལོག་པའི་རེ་བ་བྱེད་བཞིན་འདུག སྒོས་སུ་གྷེ་
བྷིར་ཋི་ཌྷིལའེ་སི། འོན་ཀྱང་ཨན་ནེ་ཡིས་གྷེ་བྷིར་ཋི་ཌྷིལའེ་སིའི་སྐོར་གྱི་དོན་གང་
ཡང་ཐོས་འདོད་མི་འདུག མོ་རང་གནམ་ལྡིང་ས་ལྡིང་བྱེད་བཞིན་ང་ཚོ་
ཁྱིམ་ལ་མངར་ཆང་འཐུང་དུ་འགྲོ་ཟེར།
ཨན་ནེས་མལ་ཁང་གི་གོས་སྒམ་གྱི་ཕྲེང་བསྟར་གཉིས་པའི་སྟེང
རྙེད་མ་སོང་། མོས་བཙལ་བཙལ་མཐར་ཤིང་སྒྲོམ་གྱི་བརྩེགས་རིམ་
གོང་མའི་ནང་ནས་རྙེད་བྱུང་། ཨན་ནེས་འབྲུ་སིལ་བསྙལ་བའི་མངར་
ཆང་དེ་ཤིང་སྡེར་ནང་དུ་བཞག དེ་རྗེས་ཤིང་སྡེར་དང་ཤེལ་གྱི་ཇ་ཕོར་ཞིག་སྒྲོག་ཙེ་སྟེང་དུ་བཞག
“ཌྷཱའེ་ཨན་ན། དོགས་སྣང་མ་བྱེད།”ཅེས་མོས་གུས་གུས་ཞུམ་ཞུམ་
ངང་བཤད། “ངས་ད་ལྟ་ཅི་ཡང་ཟ་མི་འདོད། ཀུ་ཤུ་དེ་འདྲ་མང་བོ་ཟོས་པས་ད་ནི་ཡི་ག་མི་འདུག”
ཌྷཱའེ་ཨན་ནས་རང་ཉིད་ལ་ཇ་ཕོར་བ་གང་བླུགས་རྗེས་བློ་དགའ་
ཡིད་ཚིམ་ངང་དམར་མདངས་བཀྲ་བའི་མངར་ཆང་ལ་ཅེར་ནས་
བསྡད། དེ་རྗེས་བག་དྲོ་བའི་ཉམས་ཀྱིས་ཁམ་གང་འཐུང་།
མོས“འབྲུ་སིལ་བསྙལ་བའི་མངར་ཆང་དེ་ལ་རོ་མངར་འཛད་
མཐའ་མི་འདུག ཨན་ནེ།” “འདི་འདྲའི་ཞིམ་མངར་ལྡན་པ་ཞིག་ཡིན་པ་ཡིད་ལའང་མ་ཤར།”
“ཁྱེད་རང་དེ་འཐུང་རྒྱུར་དགའ་བར་ང་ཧ་ཅང་དགའ་ཡོད། ཅི་
དགར་འཐུང་། ང་རང་མེ་གསོ་རུ་འགྲོ་རྒྱུ་ཡིན། ཁྱིམ་དུ་སྡོད་མཁན་ལ་
འགན་འཁུར་རྒྱུ་མང་བོ་ཞིག་འདུག ཨེ་རེད།”
ཨན་ནེ་ཐབ་ཚང་ནས་ཕྱིར་ལོག་དུས་ཌྷཱའེ་ཨན་ནས་ཕོར་བ་
གཉིས་པ་དེ་འཐུང་བཞིན་འདུག ཨན་ནེས་ཡང་བསྐྱར་རེ་ཞུ་བྱས་པ་
བརྒྱུད། མོས་རྫུ་བག་བྱེད་བཞིན་ཡང་བསྐྱར་ཕོར་གང་འཐུང་སོང་། ཇ་
ཕོར་གྱི་ཤོང་ཚད་ཆུང་རྒྱུ་མི་འདུག འབྲུ་སིལ་བསྙལ་བའི་མངར་ཆང་དེ་
ཧ་ཅང་རོ་མངར་ལྡན་པ་ཞིག་ཡིན་པ་ནི་གོར་མ་ཆག
ཌྷཱའེ་ཨན་ནས”ངས་འཐུང་མྱོང་བའི་ནང་ནས་ཆེས་རོ་མངར་ལྡན་
པའི་ཆང་དེ་རེད” “ལྷ་ལྕམ་ལིན་རྗེ་ཚང་གི་ཆང་ལས་ལྡབ་འགྱུར་གྱིས་
ཞིམ། མོས་ཁོ་ཚང་གི་ཆང་དེ་ཞིམ་ཚུལ་གྱི་འུད་བསྟོད་དཔེ་མི་སྲིད་པ
བྱས་ཀྱང་དངོས་སུ་འཐུང་རྗེས་མོས་བཤད་པ་དང་གཏན་ནས་མི་འདྲ་”ཟེར།
“ངས་ཀྱང་མཱ་རཱེ་ལེ་ཡའི་འབྲུ་སིལ་བསྙལ་བའི་མངར་ཆང་འདི་ལྷ་
ལྕམ་ལིན་རྗེ་ཚང་གི་དེ་ལས་ལྡབ་འགྱུར་གྱིས་བཟང་བར་སྙམ།”ཞེས་
ཨན་ནེས་སྦ་གསང་མེད་པར་བཤད་རྒྱུར། “མཱ་རཱེ་ལེ་ཡའི་གཡོས་
སྦྱོར་ལག་རྩལ་མིང་དུ་གྲགས་ཡོད། མོས་ད་དུང་ང་ལ་ཁྲིད་རྩིས་འདུག
ཡིན་ཡང་ང་ལ་ཤེས་སུ་འཇུག་རྒྱུ་ནི་སླ་མོ་ཞིག་ག་ལ་ཡིན། ཟ་ཁང་གི་
ལས་ཀ་གཉེར་ན་འཆར་ཡན་གྱི་བར་སྟོང་ཨེན་ཙམ་ཡང་མི་འདུག་
པར་སྲོལ་ལུགས་སྒྲིག་ལམ་ལྟར་འགྲོ་དགོས་ཡོད། ཐེངས་སྔོན་མར་
སྒོང་བག་བཟོ་དུས་ངས་འུ་གཉིས་དང་འབྲེལ་བའི་ཡིད་འོང་གི་གཏམ་
རྒྱུད་ཅིག་བློ་ངོར་རྟོག་བཟོ་བྱས་པས་གྲོ་ཕྱེ་འདེབས་རྒྱུའང་བརྗེད། རྟོག་
བཏགས་ཀྱི་གཏམ་རྒྱུད་དེའི་ནང་དོན་ནི་འདི་ལྟ་སྟེ། ཁྱོད་ཀྱི་གདོང་ལ་
འབྲུམ་བུ་མང་བོ་བྱུང་ནས་མལ་སར་ལྷུང་། དེ་དུས་ང་མ་གཏོགས་ཁྱེད་
ལ་ཁ་ཡ་བྱེད་མཁན་མི་འདུག ངས་ནམ་རྒྱུན་ཁྱོད་སྲུང་ནས་སེམས
ཞིབ་མོས་གཉོར་སྐྱོང་བྱས་པ་བརྒྱུད་མཐར་ཁྱོད་རང་འཆི་བདག་གི་ཁ་
ནང་ནས་ཐར། ཡིན་ཡང་ང་ལ་འབྲུམ་ནད་འགོས་ནས་ཚེ་ལས་འདས་
པ་དང་། དུར་ཁྲོད་ཀྱི་ཤིང་སྡོང་འོག་ཏུ་དུར་འཇུག་བྱས། ཁྱེད་ཀྱིས་ངའི་
དུར་འགྲམ་དུ་རྒྱ་སེ་མེ་ཏོག་ཚོམ་བུ་གཅིག་འདེབས་འཛུགས་བྱས་པ་
དེ་ནམ་རྒྱུན་ཁྱོད་ཀྱི་མྱ་ངན་གྱི་མིག་ཆུས་ཡང་ཡང་བརླན་སོང་། ཁྱེད་
ཀྱིས་ནམ་ཡང་རང་གི་ཆེད་རང་སྲོག་འདོར་བའི་ཆུང་གྲོགས་དེ་བརྗེད་
ཐབས་མ་བྱུང་། འོ། གཏམ་རྒྱུད་འདི་ངོ་མ་སེམས་འགུལ་ཐེབས་པ་ཞིག་
རེད། ཌྷཱའེ་ཨན་ན། བག་སོབ་བཟོ་དུས་མིག་ཆུ་ངའི་གདོང་ཁུག་བརྒྱུད་
ནས་ཕྲུམ་ཕྲུམ་བཞུར་སོང་།འོན་ཀྱང་།བག་སོབ་ནང་དུ་གྲོ་ཕྱེ་འདེབས་
རྒྱུ་བརྗེད་པས་བག་སོབ་ལེགས་འགྲུབ་མ་བྱུང་། ཁྱེད་ཀྱིས་ཤེས་གསལ་
ལྟར་སྒོང་བག་ནང་དུ་གྲོ་ཕྱེ་ནི་མེད་དུ་མི་རུང་བ་ཞིག་ཡིན། མཱ་རཱེ་
ལེ་ཡ་ཁོང་ཁྲོ་ཆེན་པོ་ལངས་སོང་། མོ་ལ་ཁག་མི་འདུག ང་ནི་ངོ་མ་
དཀའ་ལས་བཟོ་མཁན་ཞིག་རེད། གཟའ་འཁོར་སྔོན་མར། ཕུའུ་ཌྷེན་
བསྙལ་ཁུའི་གོལ་འཛོལ་དེས་མོ་ངོ་ཚར་གཏད་སོང་། གཟའ་ལྷག་པའི་
དགོང་ཟས་ལ་ང་ཚོས་ཕི་ལམ་ཕུའུ་དྡྷེན་ཟོས་པ་ཡིན། ཕུའུ་ཌྷེན་ཕྱེད་
ཀ་ལྷག་པ་དང་། བསྙལ་ཁུ་དམ་སྣོད་གང་ལྷག་སོང་། མཱ་རཱེ་ལེ་ཡས་ད་
དུང་ཟ་ཐུན་གཅིག་ལ་འདང་། དེ་དག་གསོག་ཉར་ཁང་གི་ཤིང་སྒྲོམ་
སྟེང་བཞག་ནས་ཁ་ལེགས་པར་ཁོབ་ཟེར། ཌྷཱའེ་ཨན་ན། ཡིན་ཡང་
དེ་དག་ཁྱེར་ནས་འགྲོ་དུས་ངའི་སེམས་སུ་རང་དབང་མེད་པར་རང་
ཉིད་རྣལ་འབྱོར་མ་ཞིག་ཡིན་པའི་འཁྲུལ་སྣང་སྐྱེས་བྱུང་། ང་རང་དགེ་
འདུན་མ་གསར་བ་ཞིག་ཡིན། གནམ་བདག་ཆོས་ལུགས་ཀྱི་དགེ་ཕྲུག་
ཅིག་ཡིན། ངོ་ལ་གདོང་ཁེབས་གྱོན་ནས་ཟང་ཟིང་གི་འཇིག་རྟེན་
དང་བྲལ་ཏེ་དབེན་པའི་རི་ཁྲོད་འགྲིམས། དེ་བས་ངས་ཕུའུ་ཌྷེན་བསྙལ་
ཁུའི་ཁ་བཀབ་རྒྱུ་རྩ་བ་ནས་བརྗེད། ཕྱི་ཉིན་ཞོགས་པར་ད་གཟོད་དོན་
དེ་སེམས་སུ་དྲན་ནས་མྱུར་དུ་གསོག་ཉར་ཁང་ལ་བལྟ་བར་ཕྱིན་པ་ན།
ཙི་གུ་ཞིག་ཕུའུ་དྡྷེན་བསྙལ་ཁུའི་ནང་ལྷུང་ནས་ཤི་འདུག ཌྷཱའེ་ཨན་ན།
དེ་དུས་ང་ཇི་འདྲའི་དངངས་སྐྲག་ཅིག་སྐྱེས་པ་ཁྱེད་ཀྱིས་འོལ་ཚོད་བྱེད་
ཐུབ་བམ། ངས་ཁེམ་བུ་བཀོལ་ནས་ཙིག་རོ་ར་སྐོར་ནང་དུ་གཡུགས།
དེ་རྗེས་ཁེམ་བུ་དེ་ཐེངས་གསུམ་ལ་བཀྲུས། སྐབས་དེར། མཱ་རཱེ་ལེ་ཡས་
ཕྱི་རོལ་ཏུ་འོ་མ་འཇོ་བཞིན་འདུག ངས་མོ་རང་ཁྱིམ་དུ་སླེབས་རྗེས་
བསྙལ་ཁུ་དེ་ཕག་ལ་སྟེར་མིན་འདྲི་བསམ་མོད། ཡིན་ཡང་མོ་རང་
ཁྱིམ་དུ་ལོག་དུས། ངས་རང་ཉིད་ནགས་ཀླུང་བརྒལ་བའི་ལྷ་མོ་ཞིག་
ཡིན་པའི་རྟོག་སྣང་བྱུང་། པྲ་ཚགས་ཀྱིས་ཤིང་སྡོང་གི་ཁ་མདོག་དག་
དམར་པོ་དང་སེར་བོ། ཡང་ན་རང་ཉིད་དགའ་བའི་ཁ་མདོག་གང་རུང་
ལ་བསྒྱུར། དེ་བས་ཕུའུ་ཌྷེན་གྱི་དོན་དེ་རྩ་བ་ནས་བརྗེད། རྗེས་སུ་མཱ་རེ་
ལེ་ཡས་ང་རང་ཀུ་ཤུ་འཐོག་ཏུ་མངགས། འེ། ཉིན་དེའི་ཞོགས་པར། ཆེ་
སི་ཋིར་རཱོ་སི་ཁྱོ་ཤུག་གཉིས་སི་ཕེན་སིར་ཝེའེལ་ནས་ཕྱིར་ལོག ཁོང་
གཉིས་ཀྱིས་དར་སོ་ཆེ་བའི་ལྭ་བོ་གྲ་ཤོམ་ལྗེའེན་ཞིག་གྱོན་ཡོད། སྒོས་
སུ་ལྷ་ལྕམ་ཆེ་སི་ཋིར་རཱོ་སི། མཱ་རཱེ་ལེ་ཡས་ང་རང་ཟ་མ་ཟ་རུ་འབོད་དུས།
གུང་ཟས་གྲ་སྒྲིག་ཚགས་ཚུད་བྱུང་འདུག་པ་དང་ཚང་མ་སྒྲོག་ཙེའི་
མཐའ་བསྐོར་ནས་བསྡད་འདུག ངས་ཅི་ནུས་ཀྱིས་ཞི་དུལ་བག་ཡོད་ཀྱི་
བུ་མོ་གཤིས་འཇམ་མ་ཞིག་ཡིན་པའི་བཟོ་ལྟ་བསྟན། ཡིན་ཡང་སྐབས་
དེར་མཱ་རཱེ་ལེ་ཡས་ལག་གཅིག་གིས་ཕི་ལམ་ཕུའུ་དྡྷེན་བཟུང་བ་དང་
ལག་ཡ་གཅིག་གིས་ད་སོ་མར་ཚ་བཏང་བའི་ཕུའུ་དྡྷེན་བསྙལ་ཁུ་ཁྱེར་
ནས་ཚུར་ཐོན་བྱུང་། ཌྷཱའེ་ཨན་ན། བར་སྐབས་དེ་ནི་ཧ་ཅང་འཇིགས་
ཡེར་བ་ཞིག་རེད། གློ་བུར་དུ་ངའི་ཡིད་ལ་དོན་དེ་དྲན་བྱུང་། ང་ཡར་
ལངས་ནས་བྲེད་སྐད་ཅིག་བརྒྱབ། “མཱ་རཱེ་ལེ་ཡ། ཕུའུ་ཌྷེན་བསྙལ་ཁུ་
དེ་འཐུང་མི་རུང་། ངས་ཁྱེད་ལ་བཤད་རྒྱུར་བརྗེད་སོང་།” འེ། ཌྷཱའེ་ཨན་
ན༑ ངས་སྐྱི་གཡའ་ཞིང་ངོ་གནོང་བའི་བར་སྐབས་དེ་མི་ཚེ་གང་བོར་
བརྗེད་མི་སྲིད། ལྷ་ལྕམ་ཆེ་སི་ཋིར་རཱོ་སིས་ང་ལ་བལྟས་འདུག ང་རང་
ངོ་གནོང་ནས་མྱུར་དུ་ཁུང་བུ་ཞིག་ཏུ་འཛུལ་ན་ཅི་མ་རུང་སྙམ་བྱུང་།
མོ་ནི་ཕུལ་དུ་བྱུང་བའི་ཁྱིམ་བདག་མ་ཞིག་ཡིན། མོས་ང་ཚོར་ཇི་ལྟར་
ཅེར་འདུག་པའི་ངང་ཚུལ་ལ་འོལ་ཚོད་ཅིག་བྱོས་དང་། མཱ་རཱེ་ལེ་ཡའི་
ངོ་མདོག་དམར་པོ་དམར་རྐྱང་དུ་གྱུར་སོང་། ཡིན་ཡང་སྐབས་དེར་
མོས་སྐད་ཆ་ཚིག་གཅིག་ཀྱང་བཤད་མ་སོང་བར་བསྙལ་ཁུ་དང་ཕུའུ་
ཌྷེན་ཕྱིར་ཁྱེར་བ་དང་། འབྲི་ཏའི་བསྙལ་ཁུ་ཞིག་ཚུར་ཁྱེར་ཡོང་ནས་ང་
ལའང་སྐལ་ཅུང་ཙམ་བྱིན་སོང་། འོན་ཀྱང་ང་རང་ངོ་གནོང་ནས་ཁམ་
གང་ཡང་ཟ་མ་ཕོད། ངོ་ཚ་ནས་མགོ་ཡང་ཡར་དགྱེ་མ་ཐུབ། ལྷ་ལྕམ་
ཆེ་སི་ཋིར་རཱོ་སི་ཕྱིན་རྗེས། མཱ་རཱེ་ལེ་ཡས་ང་ལ་གཤེ་གཤེ་དྲག་པོ་བཏང་
སོང་། འེ་ཡ། ཌྷཱའེ་ཨན་ན། ཁྱེད་ལ་ཅི་བྱུང་སོང་།”
ཌྷའའེ་ཨན་ན་འཁྱར་འཁྱོར་ངང་ཡར་ལངས་པ་དང་དེ་མུར་མར་ཙོག་བྱུང་། ལག་པས་དཔྲལ་བའི་སྟེང་རེག
“ང་། ང་བདེ་པོ་མི་འདུག”མོས་སྐད་ཆ་ལྡབ་ལྡིབ་འགའ་བཤད་སོང་། “ང་ལམ་སེང་ཁྱིམ་དུ་ལོག་དགོས།”
“འོ། ཁྱེད་ཀྱིས་ད་དུང་ཇ་འཐུང་མེད། མགྱོགས་པོར་ཁྱིམ་དུ་ལོག
ནས་ཅི་བྱ།” ཨན་ནེས་སེམས་ཁྲལ་ཆེན་པོས“ང་ལམ་སེང་སོང་ནས་ཁྱོད་ལ་ཇ་བསྐོལ།”ཞེས་བཤད།
“ང་ཁྱིམ་དུ་ལོག་དགོས་ཌྷཱའེ་ཨན་ནས་ཨུ་ཚུགས་བརྒྱབ་བྱུང༌།
“གང་ལྟར་ང་ཁྱེད་ལ་གུང་ཟས་གྲ་སྒྲིག་བྱེད་དུ་འགྲོཞེས་ཨན་
ནེས་ཞུ་བ་བྱས་བྱུང་། “ཁྱེད་ཀྱིས་ཤིང་ཏོག་དང་སྒོང་བག སྲེའུ་བསྩལ་
ཁུ་ཏོག་ཙམ་ཟོས་ནས། འབོལ་ཁྲིའི་སྟེང་དར་ཅིག་ཉོལ་སྡོད། ཁྱུག་ཙམ་
ནས་སྐྱོན་མེད་འགྲོ། ཁྱེད་ཀྱི་གང་ནས་བདེ་པོ་མི་འདུག”
ཌྷཱའེ་ཨན་ནས་“ང་མགོ་ཡུ་འཁོར་བྱུང”ཟེར།
མོས་བཤད་པ་ངོ་མ་བདེན་འདུགམོ་རང་ལམ་དུ་འགྲོ་དུས་
འཁྱར་རེ་འཁྱོར་རེ་བྱེད། ཨན་ནེའི་མིག་མཐར་སྐྱོ་བའི་མཆི་མ་འཁྱིལ་
བཞིན་ཌྷཱའེ་ཨན་ནའི་ཞྭ་མོ་བླངས་པ་དང་། ལྷ་ལྕམ་བྷ་རཱེ་ཚང་གི་ར་
སྐོར་བར་དུ་སྐྱེལ་མ་གནང་། དེ་རྗེས་མིག་ཆུ་འབྱིད་བཞིན་ཕྱིར་རྒྱ་
ཕིབས་ལྗང་མདོག་མཁར་གྲོང་དུ་ལོག་པ་དང་། སེམས་སྐྱོ་བའི་ངང་
ལྷག་འཕྲོའི་འབྲུ་སིལ་བསྙལ་བའི་མངར་ཆང་ཕྱིར་དཀར་སྒམ་ནང་དུ་
བཞག དེ་རྗེས་སྤྲོ་སྣང་ཅི་ཡང་མེད་པའི་སྒོ་ནས་མ་ཐེ་ཡུའུ་དང་རྗེ་ལེ་གཉིས་ལ་དགོང་ཇ་གྲ་སྒྲིག་བྱས།
ཕྱི་ཉིན་ནི་གཟའ་ཉི་མ་ཡིན། ཉིན་གང་བོར་ཆར་བ་ཆུ་ཟོ་ཁ་བྱོ་
བ་ལྟར་བབས་བྱུང་། ཉིན་གང་བོར་ཨན་ནེ་ཁྱིམ་དུ་བསྡད། གཟའ་ཟླ་
བའི་ཕྱི་དྲོར། མཱ་རཱི་ལེ་ཡས་མོ་རང་ལྷ་ལྕམ་ལེན་ཌྷེ་ཚང་ལ་དོན་ག་གེ་
མོ་ཞིག་བསྒྲུབ་ཏུ་མངགས། དར་ཅིག་འགོར་རྗེས། མོའི་ངོ་གདོང་མཆི་
མས་བརླན་ནས་རྒྱུགས་ཡོང་སྟེ་ཐབ་ཚང་དུ་ལོག་པ་དང་། སེམས་སྡུག་
ཆེན་པོས་འབོལ་ཁྲིའི་སྟེང་འགྱེལ་ནས་ངུ་བཞིན་འདུག
“ཡང་དོན་ཅི་བྱུང་སོང་། ཨན་ནེ།”ཞེས་མཱ་རཱེ་ལེ་ཡ་ཧ་ལས་ཧང་
སང་ནས“ཁྱེད་ཀྱིས་ལྷ་ལྕམ་ལེན་ཌྷེ་ལ་གུས་མེད་འདྲ་བཟོས་མེད་པར་སྨོན།”
མིག་ཆུ་ཉིལ་ཉིལ་བཞུར་བཞིན་ངུ་ཤུམ་རྒྱག་པ་ལས་ཨན་ནེས་ལན་ཅི་ཡང་སློག་མ་སོང་།
“ཨན་ནེ་ཤེར་ལཱེ། ངས་ཁྱོད་ལ་དྲིས་པ་ཡིན། ལན་ཐོབ། ཁྱོད་ཅིའི་ཕྱིར་ངུས་པ་ཡིན་ང་ལ་ཤོད་དང་།”
“དེ་རིང་ལྷ་ལྕམ་ལེན་ཌྷེ་ལྷ་ལྕམ་བྷ་རཱེ་ལ་བལྟ་བར་ཕྱིན་དུས་
ལྷ་ལྕམ་བྷ་རཱེ་ཧ་ཅང་ཁོང་ཁྲོ་ལངས་ཡོད་ཟེར།” ཨན་ཞེས་ངུ་ངག་
གིས”མོས་གཟའ་སྤེན་པར་ངས་ཌྷཱའེ་ཨན་ནར་ཆང་དྲངས་ནས་ར་
བཟི་རུ་བཅུག་སོང་། ང་ནི་བུ་མོ་བསམ་ངན་མ་རབས་ཞིག་ཡིན་ཐག་
ཆོད་རེད། ད་ནི་མོས་ནམ་ཡང་ཌྷཱའེ་ཨན་ན་ང་དང་མཉམ་དུ་འགྲོག་མི་
འཇུག་ཟེར། འོ། མཱ་རཱེ་ལེ་ཡ། ངའི་སེམས་པ་ཧ་ཅང་སྐྱོ་སོང་།”
མཱ་རཱེ་ལེ་ཡས་མིག་གཉིས་ཆེ་ཆེར་བགྲད་ནས་ཧང་སང་སོང་།
“ཌྷཱའེ་ཨན་ནར་ཆང་དྲངས་ནས་བཟི་རུ་བཅུག་སོང་།”གློ་བུར་
དུ་མཱ་རཱེ་ལེ་ཡས་ཅི་ཞིག་དྲན་བྱུང་བ་ལྟར“ཨན་ནེ། ཁྱོད་སྨྱོས་པ་ཡིན་
ནམ་ལྷ་ལྕམ་བྷ་རེ་སྨྱོས་པ་རེད། ཁྱེད་ཀྱིས་མོ་ལ་ཅི་ཞིག་འཐུང་དུ
བཅུག་སོང་།”
“འབྲུ་སིལ་མངར་ཆང་།”ཨན་ནེས་ངུ་ཤུམ་རྒྱག་བཞིན་བཤད་
རྒྱུར།“འབྲུ་སིལ་བསྙལ་བའི་མངར་ཆང་གིས་བཟི་རུ་འཇུག་སྲིད་པ་
ངའི་ཡིད་ལ་དྲན་མྱོང་མེད། མཱ་རཱེ་ལེ་ཡ། ཌྷཱའེ་ཨན་ནས་ཆང་ཕོར་
གསུམ་འཐུང་བ་ཙམ་གྱིས་བཟི་ག་ལ་འགྲོ། འོ། ལྷ་ལྕམ་ཐོ་མ་སིའི་ཁྱོ་
བོ་གདུག་རྩུབ་ལྗེའེན་དེ་དང་འདྲ་བར་ངས་མོ་ལ་བསམ་གཟས་ནས་
ཆང་དྲངས་ཏེ་བཟི་རུ་འཇུག་ག་ལ་སྲིད།”
མཱ་རཱེ་ལེ་ཡས“ཉོག་གཏམ།”ཞེས་བཤད་བཞིན་གོམ་སྟབས་ཆེན་
པོས་མལ་ཁང་དུ་ཕྱིན་ནས་དཀར་སྒམ་ནང་བལྟས་པ་ན། སྒྲོམ་སྐྱོར་
སྟེང་དུ་ཆང་དམ་བེ་གང་ཡོད། དེ་ནི་མོ་རང་གིས་བཟོས་ཤིང་ལོ་ངོ་
གསུམ་ལ་ཉར་འཇོག་བྱས་པའི་རྒུན་ཆང་མ་ཡིན་ནམ། མོས་གསར་
གཏོད་བྱས་པའི་ཆང་འདི་ཨ་ཝན་ལཱེ་ས་ཆར་སྐད་གྲགས་ཆོད་ཡོད།
འོན་ཀྱང་ལྷ་ལྕམ་བྷ་རཱེ་སོགས་བསམ་བློ་རྙིང་ཞེན་ཡིན་པའི་མི་རེ་
འགས་མོ་ལ་དགག་པ་གཏོང་བཞིན་ཡོད། སྐབས་དེར། མོས་ད་གཟོད་
འབྲུ་སིལ་མངར་ཆང་ས་དོང་ནང་དུ་བཞག་པ་དྲན། མོས་ཨན་ནེ་ལ་
བཤད་པའི་དཀར་སྒམ་ནང་གི་ཆང་དེ་འབྲུ་སིལ་མངར་ཆང་མ་ཡིན།
དེ་མུར་མོས་ཆང་དམ་ཐབ་ཚང་ནང་ཁྱེར་བ་དང་རང་དབང་མེད་
པར་འདར་སིག་ཅིག་བྱུང་།
“ཨན་ནེ། ད་ནི་ཁྱེད་ཀྱིས་རྙོག་དྲ་བཟོས་སོང་། ཁྱེད་ཀྱིས་ཌྷཱའེ་
ཨན་ནར་འཐུང་དུ་བཅུག་པ་ནི་རྒུན་ཆང་རེད། འབྲུ་སིལ་མངར་ཆང་
མ་ཡིན། ཁྱེད་ཀྱིས་དེ་གཉིས་ཀྱི་ཁྱད་པར་མི་ཤེས་སམ།”
“ངས་བྲོ་བར་མ་མྱངས།” ཨན་ནེས”ངས་མངར་ཆང་རེད་སྙམ་
ཡོད། ངས་མོ་ལ་སྣེ་ལེན་ཡག་པོ་ཞིག་བྱེད་བསམ་པ་ཡིན། ཡིན་ཡང་
གློ་བུར་དུ་ཌྷཱའེ་ཨན་ནར་མི་བདེ་བ་བྱུང་བས་ཕྱིར་ཁྱིམ་དུ་མི་ལོག་ཀ་
མེད་བྱུང་། ལྷ་ལྕམ་བྷ་རེ་ཡིས་ལྷ་ལྕམ་ལེན་རྗེ་ལ་འདི་ལྟར་བཤད་ཡོད་
དེ༑ ཌྷཱའེ་ཨན་ན་ཕྱིར་ཁྱིམ་དུ་ལོག་དུས་ར་བཟི་ནས་ཉོབ་ཐིབས་སེ
འདུག མོ་ལ་ཅི་བྱུང་འདྲི་དུས་མོས་གླེན་དགོད་བྱེད་པ་ལས་ཅི་ཡང་མི་
བཤད། དེ་རྗེས་གཉིད་དུ་ཡུར་སོང་བ་དང་དུས་ཚོད་འགར་སད་རྒྱུ་མ་
བྱུང་། དབུགས་གཏོང་དུས་ཆང་དྲིས་ཁེངས་འདུག ཁ་སང་མོའི་མགོ་
ན་བྱུང་། ང་ཧ་ཅང་ཁོང་ཁྲོ་ལངས་སོང༌། ཨན་ནེས་བསམ་གཟས་ནས་
དེ་ལྟར་བསྒྲུབས་པ་ཡིན་ཐག་ཆོད་རེད།”
“རབ་ཡིན་ན་མོས་ཌྷཱའེ་ཨན་ནར་ཆད་པ་བཅད་ན་འགྲིག བཏུང་
བ་ཇི་འདྲའི་བཟང་བོ་ཞིག་ཡིན་ཡང་རེབ་གཅིག་ལ་ཆང་ཕོར་གསུམ་
ལྷག་ཧབ་འཐུང་བྱས་ན་ག་ལ་འགྲིག”ཅེས་མཱ་རཱེ་ལེ་ཡས་བཤད།
“མངར་ཆང་ཡིན་པའི་དབང་དུ་བཏང་ཡང་། འདི་ལྟར་བསྟུད་མར་
འཐུང་ན་མི་བཟི་བ་ག་ལ་སྲིད། ད་ནི་རྒུན་ཆང་བཟོ་བར་ང་ལ་དགག་
པ་ཞེ་དྲག་གཏོང་བའི་མི་དག་གི་འདོད་ཐོག་ལ་རྟ་རྒྱུག་སོང་། ཆོས་
དཔོན་གྱི་རྒྱབ་སྐྱོར་མ་ཐོབ་པ་ནས་བཟུང་ངས་ལོ་གསུམ་ལ་རྒུན་ཆང་
བསྙལ་མྱོང་མེད། ཆང་དམ་འདི་གཅིག་པུ་ནི་ནད་བཅོས་བྱེད་སྤྱད་དུ་
བཀོལ་བ་ཡིན། ཆོག་གི ཆོག་གི བྱིས་པ། ད་མ་ངུ་། དོན་འདི་འདྲ་
ཞིག་བྱུང་བར་ཧ་ཅང་ཕངས་སེམས་སྐྱེས་སོང་། ཡིན་ཡང་ཁྱེད་ལ་ཁག་འགེལ་ལེ་བདའ་བྱེད་མི་འོས།”
“ང་ངུ་བྲོ་བྱུང་།”ཞེས་ཨན་ནེས་བཤད། “ངའི་སེམས་ཤི་སོང་། ལས་
དབང་གིས་ནམ་ཡང་ང་ལ་མནར་གཅོད་གཏོང་། མཱ་རཱེ་ལེ་ཡ། ང་ཌྷཱའེ་
ཨན་ན་དང་གཏན་དུ་བྲལ་སོང་། འོ། མཱ་རཱེ་ལེ་ཡ། དང་ཐོག་ང་ཚོས་གྲོགས་
བསྒྲིགས་ནས་མནའ་སྐྱེལ་དམ་བཅའ་དུས། ཉིན་འདི་འདྲ་ཞིག་ཡོང་བ་ཡིད་ལ་དྲན་མྱོང་མེད།”
“གླེན་རྟགས་མ་སྟོན། ཨན་ནེ། ལྷ་ལྕམ་བྷ་རེས་གནས་ཚུལ་ངོ་མ་
ཤེས་དུས། ཁྱེད་ལ་ལེ་བདའ་བྱེད་མི་སྲིད། རབ་ཡིན་ན་ཁྱོད་དོ་ནུབ་མོ་
ཚང་ལ་སོང་ནས། གནས་ཚུལ་ངོ་མ་མོ་ལ་ཤོད།”
“ཁོང་ཁྲོ་མེ་ལྟར་འབར་བའི་ཌྷཱའེ་ཨན་ནའི་ཨ་མར་འཕྲད་པའི་
སྙིང་སྟོབས་ཅུང་ཙམ་ཡང་མི་འདུག”ཅེས་ཨན་ནེས་དབུགས་རིང་ཞིག་
འཐེན་ནས་བཤད། “ངའི་རེ་བ་ནི་ཁྱོད་མོ་ཚང་ལ་འགྲོ་རོགས། མཱ་རེ་ལེ་
ཡ༑ ཁྱོད་ང་ལས་བསམ་ཤེས་ཡིན་པས་སྐད་ཆ་ཡག་པོ་ལབ་མཁས།”
“ཆོག་གི ང་འགྲོ་མཱ་རཱེ་ལེ་ཡས་རང་ཉིད་དངོས་སུ་སོང་ན་ད་
གཟོད་ཐབས་མཁས་ཡིན་པ་ཚོར།”་ད་མ་ངུ་། ཨན་ནེ། སྐྱོན་ཡོད་ནི་མ་རེད།”
མཱ་རཱེ་ལེ་ཡ་ཤིང་ཏོག་ར་བ་ལས་ཕྱིར་ལོག་དུས། སྔར་གྱི་འཛུམ་
མདངས་དང་སྤྲོ་སྣང་གར་སོང་ཆ་མེད་དུ་གྱུར་འདུག ཨན་ནེས་མོ་
མཐོང་མ་ཐག་བྱ་འཕུར་བ་ལྟར་སྒོ་ཁྱམས་སུ་རྒྱུགས་ནས་བསུ་བ་བྱས།
”འོ། མཱ་རེ་ལེ་ཡ། ཁྱོད་ཀྱི་གདོང་གི་རྣམ་འགྱུར་ལས་ཀྱང་ཧ་གོ་
ཐུབ།” “ལྷ་ལྕམ་བྷ་རེས་ང་གུ་ཡངས་སུ་བཏང་འདུག”
“ལྷ་ལྕམ་བྷ་རཱེ། ངོ་མ་བྱ་བཙོག་གི”ཞེས་མཱ་རཱེ་ལེ་ཡས་སྣ་ཤུ་ཞིག་
འཐེན།” “མོ་ནི་ངས་ངོ་ཤེས་པའི་བུད་མེད་གནས་ལུགས་མི་གོ་མཁན་
ཚོའི་གྲས་ནས་ཆེས་གནས་ལུགས་མི་གོ་མཁན་དེ་རེད། ངས་མོ་ལ་དེ་
ནི་གོ་ནོར་ཞིག་ཡིན་ཚུལ་དང་ཁྱེད་ཀྱི་ནོར་འཁྲུལ་མིན་ཚུལ་བཤད་
ཀྱང་མོ་ང་ལ་ཡིད་ཆེས་མི་འདུག མོས་ངའི་རྒུན་ཆང་ལ་སྐྱོན་བརྗོད་
དྲག་པོ་བཏང་སོང་། མོས་ཁྱེད་ཀྱིས་རྒུན་ཆང་ལུས་ཕུང་ལ་མི་གནོད་
ལབ་པ་རྫུན་རེད་ཟེར། ངས་མོ་ལ་ཐད་ཀར་བཤད་པ་ཡིན། རྒུན་ཆང་
ཡིན་ཡང་རེབ་གཅིག་ལ་ཆང་ཕོར་གསུམ་བསྟུད་མར་འཐུང་སྲོལ་ག་
ལ་ཡོད། གལ་ཏེ་ངའི་བྱིས་པ་དེ་འདྲའི་ཧབ་འཐུང་བྱེད་མཁན་ཞིག་
ཡིན་ཚེ་ངས་མོ་ལ་སློབ་གསོ་ནན་མོ་གཏོང་ངེས་།”
མཱ་རཱེ་ལེ་ཡའི་ཡིད་བློང་བློང་བོར་གྱུར་ནས་ཐབ་ཚང་དུ་ཕྱིན་པ
དང་། ཤུལ་དུ་བླ་འཁྱམས་ཧོན་ཐོར་བའི་ཨན་ནེ་གཅིག་པུར་སྒོ་ཁྱམས་
སུ་འགྲེང་འདུག དར་ཅིག་འགོར་རྗེས། ཨན་ནེས་ཞྭ་མོ་ཡང་མ་གྱོན་
པར་སྒོར་བུད་ནས་སྟོན་ཟླའི་གྲང་བསིལ་གྱི་ས་སྲོད་ཁྲོད་འཆམ། ནུབ་
མཐའི་ནགས་ཀློང་ཁྲོད་ཟོར་དབྱིབས་ཀྱི་སྐྱ་མདོག་ཟླ་འོད་ལ་བརྟེན་
ནས་གོམ་འགྲོས་བརྟན་པོས་ཟམ་ཆུང་དང་། སྐམ་རྙིད་དུ་གྱུར་བའི་
རྩྭ་བསུང་རྒྱ་སྤོས། གསོམ་ཤིང་གི་ནགས་ཚལ་བཅས་བརྒྱུད་ནས་
རྒྱང་རིང་དུ་ཕྱིན། ལྷ་ལྕམ་བྷ་རཱེ་ཡིས་མི་ཞིག་གིས་སེམས་ཆུང་ངང་སྒོ་
བརྡུང་བ་ཐོས། མོས་སྒོ་ཕྱེ་ནས་བལྟས་དུས་སྒོ་ཐེམ་སྟེང་དུ་མཆུ་སྒྲོས་སྐྱ་
ཐག་ཆོད་པར་གྱུར་ཅིང་མིག་མདངས་བྲེལ་འཚུབ་ཀྱིས་ཁེངས་ནས་ཞུ་
བ་འཐེན་པའི་ཉམས་ཀྱིས་འགྲེང་ཡོད་པའི་ཨན་ནེ་མཐོང་།
དེ་མུར་ལྷ་ལྕམ་བྷ་རེས་མི་དགའ་བའི་རྣམ་འགྱུར་ཞིག་བསྟན་
སོང༌། མོ་ནི་ཉེ་རིང་ཕྱོགས་ལྷུང་དང་སྡང་སེམས་ཧ་ཅང་ཆེ་བ་ཞིག་ཡིན།
ནམ་རྒྱུན་མོའི་ཁོང་ཁྲོ་ནི་ཞུ་དཀའ་ཞིང་མི་སེམས་འཁྱག་པོར་གཏོང་
བའི་གྲས་ཡིན། དྲང་བདེན་གྱི་སྐད་ཆ་ཞིག་བཤད་ན། མོས་ཨན་ནེས་
བསམ་གཟས་ནས་ཌྷཱའེ་ཨན་ནར་ཆང་དྲངས་ཏེ་བཟི་རུ་བཅུག་པ་རེད་
སྙམ་ཡོད། དེ་བས་བྱིས་པ་མ་རབས་འདི་དང་འགྲོགས་ནས་རང་གི་བུ་
མོ་ངན་གོམས་སུ་འགྲོ་རུ་འཇུག་མི་འདོད། ལན་པ་ནི་མོས་རང་གི་བུ་
མོ་ལ་སྲུང་སྐྱོབ་བྱེད་པའི་འདུན་པ་ཐལ་ཆེ་སོང་བས་རེད།
མོས་རྣམ་འགྱུར་འཁྱག་པོ་ཞིག་གི་སྒོ་ནས“ཁྱོད་ཀྱིས་ཅི་བྱེད་བསམ”ཟེར།
ཨན་ནེས་ལག་གཉིས་མཛུབ་མོ་རྣམས་ཕན་ཚུན་བསྣོལ་ནས་འདུག
འོ། ལྷ་ལྕམ་བྷ་རེ། ང་གུ་ཡངས་ལ་གཏོང་རོགས། ངས་བསམ་
གཟས་ནས་མོ་བཟི་རུ་བཅུག་པ་མིན། ངས་དེ་ལྟར་བྱེད་ག་ལ་སྲིད།
ཁྱེད་ཀྱིས་འདང་ཞིག་རྒྱོབ་དང་། གལ་ཏེ་ཁྱེད་རང་བསམ་པ་དཀར་
བའི་ཁྱིམ་ཚང་ཞིག་གིས་བུ་ཚབ་ཏུ་གསོས་པ་དང་། འཇིག་རྟེན་འདིའི་
སྟེང་སྙིང་གྲོགས་མཛའ་བཤེས་བཟང་བ་ཞིག་ཡོད་པ་ནི་ཌྷཱའེ་ཨན་ན་
ཁོ་ན་ཡིན་དུས། ཁྱེད་ཀྱིས་མོ་ལ་དེ་ལྟར་བྱེད་སྲིད་དམ། ངས་དེ་འབྲུ་
སིལ་མངར་ཆང་རེད་སྙམ་ཡོད། འོ། ངས་ཁྱེད་ལ་ཞུ་བ་བྱེད། རྟཱའེ་ཨན་
ན་དང་ངེད་གཉིས་ཁ་ཁར་མ་གཏོང་། གལ་ཏེ་ཌྷཱའེ་ཨན་ན་དང་བྲལ་
སོང་ན་ངའི་འཚོ་བ་ལ་སྡུག་བསྔལ་གྱི་ན་བུན་འཐིབ་ངེས།
འདི་འདྲའི་སྐད་ཆས་བསམ་པ་དཀར་བའི་ལྷ་ལྕམ་ལེན་ཌྷེ་ལྟ་བུ་
སེམས་འགུལ་ཐེབས་ནས་མིག་ཆུ་འཆོར་དུ་འཇུག་སྲིད་མོད་ཀྱང་
ལྷ་ལྕམ་བྷ་རཱེ་ལ་གོ་མ་ཆོད་པར་མ་ཟད་སྔར་ལས་ཁོང་ཁྲོ་བསླངས་
སོང་། མོ་རང་ཨན་ནེའི་སྐད་ཆ་བཤད་སྟངས་དང་བཞད་གད་རང་
བཞིན་གྱི་བཟོ་ལྟ་ལ་དོགས་པ་ཆེན་པོ་ཟོས་བྱུང་། སེམས་སུ་བྱིས་པ་
འདིས་རང་ལ་བསྟན་བཤིག་བྱེད་བཞིན་ཡོད་སྙམ། དེ་བས་སྙིང་རྗེ་སྤུ་
ཙམ་ཡང་མེད་པའི་སྒོ་ནས་ཁྱེད་རང་ཌྷཱའེ་ཨན་ན་དང་གྲོགས་བསྒྲིག་
རྒྱུར་འཚམ་པོ་མི་འདུག རབ་ཡིན་ན་ཁྱིམ་དུ་ལོག གཞུང་དྲང་ཚུལ་ལྡན་ཡོད་ནི་བྱོས།”
ཨན་ནེ་ཡི་མཆུ་སྒྲོས་འདར་བྱུང་།
“ཁྱེད་ཀྱིས་ང་དང་ཌྜའེ་ཨན་ནར་ཆེས་མཐའ་མཇུག་གི་ཞལ་གྱེས་ཞུ་རུ་བཅུག་ཆོག་གམ”ཞེས་མོས་ཞུ་བ་བྱས་སོང་།
ལྷ་ལྕམ་བྷ་རཱེ་ཡིས“ཌྷཱའེ་ཨན་ན་མོའི་ཨ་ཕ་དང་མཉམ་དུ་ཁཱར་མི་
ཌྷར་ཕྱིན་སོང་།”ཞེས་བཤད་བཞིན་ཁྱིམ་དུ་འཛུལ་ནས་སྒོ་བརྒྱབ་སོང་།
ཨན་ནེ་ཕྱིར་རྒྱ་ཕིབས་ལྗང་མདོག་མཁར་གྲོང་ལ་ལོག་རྗེས། རེ་ཐག་ཆད་དེ་ཁ་རོག་གེར་འདུག
“ངའི་ཆེས་མཐའ་མཇུག་གི་རེ་བའང་སྟོང་པར་གྱུར་སོང་།”ཞེས་
མོས་མཱ་རཱེ་ལེ་ཡར་བཤད། “ང་རང་ལྷ་ལྕམ་བྷ་རཱེ་ཚང་ལ་སོང་བ་ཡིན།
མོས་ང་ལ་རྣམ་འགྱུར་ཧ་ཅང་སྡུག་པོ་བསྟན་སོང་། མཱ་རཱེ་ལེ་ཡ། མོ་ནི་
ཚུལ་ལྡན་བག་ཡོད་ཀྱི་བུད་མེད་ཅིག་མ་རེད། ད་ནི་གསོལ་བ་འདེབས་
རྒྱུ་ལས་ཐབས་གཞན་མི་འདུག གསོལ་བ་འདེབས་པའི་ཕྱོགས་ལའང་
རེ་བ་ཆེན་པོ་མི་འདུག རྒྱུ་མཚན་ནི། མཱ་རཱེ་ལེ་ཡ། ཁྱོད་ཀྱིས་ཤེས་
གསལ་ལྟར། དཀོན་མཆོག་ཀྱང་མོ་ལྟ་བུའི་ཨུ་ཚུགས་རང་ཤེད་ལྗེའེན་ལ་ཐབས་བཀོད་མེད།”
“ཨན་ནེ། ཁྱེད་ཀྱིས་སྐད་ཆ་དེ་འདྲ་བཤད་ན་མི་འགྲིག”ཅེས་མཱ་རེ
ལེ་ཡས་སྐྱོན་བརྗོད་བཏང་སོང་། མོས་གང་ཐུབ་ཅི་ཐུབ་སྒོས་དགོད་ཁ་
བསྲན་ཀྱང་དགོད་རྒྱུ་ཡོང་བའི་ཚོར་བ་ཇེ་དྲག་ཏུ་ཕྱིན། དོན་དངོས་སུ།
དགོང་མོ་དེར་མོས་མ་ཐེ་ཡུའུ་ལ་དོན་དེའི་སྐོར་གླེང་དུས། རང་དབང་
མེད་པར་ཨན་ནེ་ལ་འཕྱ་དགོད་ཅིག་བྱེད་དགོས་བྱུང་།
ཉལ་ཁར་མོ་རང་ཁ་རོག་གེར་ཤར་གྱི་སྦུག་ཁང་དུ་འགྲོ་དུས་ཨན་
ནེ་ནི་ངུ་བཞིན་གཉིད་དུ་ལོག་པ་མཐོང་། དེ་མུར་མོའི་ངོ་གདོང་ལས་
ནམ་རྒྱུན་མཐོང་དཀོན་པའི་ཞི་ཞིང་བརྩེ་བའི་ཉམས་འགྱུར་ཞིགམངོན་ཡོང་།
མཱ་རཱེ་ལེ་ཡས་སྐད་དམའ་མོས“སྙིང་རྗེ་བའི་བྱིས་པ”ཞེས་ཆིག་
ལབ་འགའ་བརྒྱབ་པ་དང་། མོའི་དཔྲལ་སྟེང་གི་སྐྲ་ཉག་རྣམས་མིག་
ཆུས་བརླན་པའི་ངོ་གདོང་ལས་ཕར་དེད་རྗེས། མར་སྒུར་ནས་ཀུ་ཤུ་
ལྟར་དམར་བའི་འགྲམ་པའི་སྟེང་འོ་ཞིག་བྱས།

ལེའུ་བརྒྱད་པ།

ཉིན་གཉིས་པའི་ཕྱི་དྲོར། ཨན་ནེ་ཐབ་ཚང་གི་སྒེའུ་འགྲམ་དུ་
བསྡད་དེ་མགོ་སྒུར་ནས་འཚེམ་བཟོ་བྱེད་བཞིན་འདུག མཚམས་རེར་
ཕྱི་རོལ་ཏུ་མིག་མྱུལ་རེ་བྱེད་དུས། བར་སྐབས་ཤིག་ལ“ནགས་ཀྱི་ལྷ་
མོའི་ཆུ་མིག”ལས་ཌྷཱའེ་ཨན་ནས་ལྐོག་ལྐོག་སུད་སུད་ངང་མོར་ལག་
བརྡ་བྱེད་བཞིན་པ་མཐོང་། མིག་རྡེབ་དབང་ཙམ་གྱི་ཡུན་ལ་ཨན་ནེ་
སྒོ་ཕྱི་རོལ་ཏུ་རྒྱུགས། བྱ་འཕུར་བ་ལྟར་རི་འདབས་སུ་སླེབས། སེམས་
ཚོར་ཕུན་སུམ་ཚོགས་པའི་མོའི་ཡིད་སེམས་སོམ་ཉི་དང་རེ་བས་
ཁེངས། འོན་ཀྱང་། ཌྷའེ་ཨན་ནའི་གདོང་གི་བློ་ཕམ་ཡིད་ཆད་མཐོང་
མ་ཐག ཨན་ནེ་རང་དབང་མེད་པར་སེམས་ཤུགས་ཉམས་སོང་།
མོས་དབུགས་ཧལ་བཞིན་ཁྱེད་ཀྱི་ཨ་མས་ད་དུང་གུ་ཡངས་སུ་མི་གཏོང་བ་ཡིན་ནམ”ཞེས་དྲིས།
ཌྷཱའེ་ཨན་ནས་སེམས་སྐྱོ་བའི་ངང་མགོ་བོ་གཡུགས་གཡུགས་བྱས་བྱུང་།
“རེད། ཨན་ནེ། མོས་ང་ནམ་ཡང་ཁྱོད་དང་མཉམ་དུ་འགྲོག་མི་
འཇུག་ཟེར། ངས་ངུ་ཞུ་ཡང་ཡང་འཐེན་བཞིན་དེ་ཁྱེད་ཀྱི་ནོར་འཁྲུལ་
མིན་ཚུལ་བཤད་ཀྱང་གོ་མི་ཆོད། ངས་མོ་ལ་ཁྱེད་དང་ཆེས་མཐའ་
མཇུག་གི་གྱེས་ཞལ་ཞུ་དགོས་པའི་རེ་ཞུ་ཡང་ཡང་བྱས་མཐར་མོས་
སྐར་མ་བཅུ་ཡི་དུས་ཚོད་བྱིན་སོང་། མོས་སྐར་མ་བགྲང་བཞིན་ཡོད།”
“སྐར་མ་བཅུ་ཙམ་གྱིས་ག་ལ་འདང”ཨན་ནེ་ཡི་མིག་མཐར་མཆི་
མ་འཁྱིལ་ནས”ཨ། ཌྷཱའེ་ཨན་ན། ཕྱིས་སུ་ཁྱེད་ལ་སྙིང་གྲོགས་མཛའ་
བཤེས་ཧ་ཅང་བཟང་བ་ཡོད་ཀྱང་ང་ནམ་ཡང་བརྗེད་མི་སྲིད་པའི་
མནའ་སྐྱེལ་ཐུབ་བམ། ཁྱེད་ཀྱི་ཆུང་གྲོགས་ང་།”
“ངས་མནའ་སྐྱེལ་ལོས་ཐུབ་ཌྷཱའེ་ཨན་ནས་ངུ་ཤུམ་རྒྱག་བཞིན”ང་
ལ་སྙིང་གྲོགས་གཞན་ཡོད་མི་སྲིད། ཡོད་ཀྱང་མི་འདོད། ཁྱེད་ལ་དགའ་
བ་ལྟར་མི་གཞན་ལ་དགའ་ཡང་མི་སྲིད།”
“འོ། ཌྷཱའེ་ཨན་ན“ཨན་ནེས་ལག་གཉིས་དམ་པོར་འཆང་བཞིན་
སྐད་མཐོན་པོས་ཁྱེད་ང་ལ་དགའ་འམ།”
“ང་ཁྱེད་ལ་ལོས་དགའ། ཁྱེད་ཀྱིས་མི་ཤེས་སམ།”
“མི་ཤེས།”ཨན་ནེས་དབུགས་རིང་ཞིག་རྔུབ་ནས་“ཁྱོད་ཀྱི་བློར་
ང་འབབ་པ་ངས་ཤེས་ལོས་ཡོད། ཡིན་ཡང་ཁྱོད་ང་ལ་དགའ་བའི་ཧམ་
འདོད་ཡོད་མྱོང་མེད། འོ། ཌྷཱའེ་ཨན་ན། ང་ལ་དགའ་མཁན་ཞིག་ཡོད་
མི་སྲིད། བསམ་ཤེས་པ་ནས་བཟུང་མི་ཞིག་ང་ལ་དགའ་མྱོང་མེད། ཨ།
ངོ་མ་བཟང་ཀི བརྩེ་བ་ནི་ཉི་འོད་དང་འདྲ་བར་ཁྱེད་དང་བྲལ་རྗེས་ཀྱི་
འགྲོ་ལམ་གསལ་ངེས། འོ། ཁྱེད་ཀྱིས་ཡང་བསྐྱར་ང་ལ་ཐེངས་གཅིགཤོད་དང་།”
“ང་ཁྱེད་ལ་ཧ་ཅང་དགའ། ཨན་ནེ།”ཞེས་ཌྷཱའེ་ཨན་ནས་ལྷག་
བསམ་ཟོལ་མེད་ངང་བཤད་རྒྱུར“ང་ནམ་ཡང་ཁྱེད་ལ་དགའ། ང་ལ་ཡིད་ཆེས་གནང་རོགས།”
“ང་ཡང་ཁྱེད་ལ་གཏན་དུ་དགའ། ཌྷཱའེ་ཨན་ན།” ཨན་ནེས་གཟབ་
ནན་ངང་ལག་པ་བརྐྱངས་ནས་བཤད་རྒྱུར་“་ང་ཚོས་ད་ཡིན་མཉམ་དུ་
ཀློག་པའི་གཏམ་རྒྱུད་ནང་བཤད་པ་ལྟར། མ་འོངས་པའི་ལོ་ཟླའི་ནང་
དུ༑ ཁྱེད་དང་འབྲེལ་བའི་ཕྱིར་དྲན་གྱིས་ངའི་ཁེར་རྐྱང་གི་འཚོ་བ་ལ་
སྐར་འོད་ལམ་ལམ་འཚེར་ངེས། ཌྷཱའེ་ཨན་ན། གྱེས་ཁ་མར། ཁྱེད་ཀྱིས་
སྐྲ་ཉག་གཅིག་ང་ལ་གཏན་གྱི་རྗེས་དྲན་དུ་བྱིན་ན་ཆོག་གམ།”
ཌྷཱའེ་ཨན་ནས”ཁྱེད་ལ་སྐྲ་གཅོད་བྱེད་ཀྱི་ཁེ་གྲི་ཡོད་དམ་ཟེར། མོ་
རང་ཨན་ནེ་ཡི་སྐད་ཆས་སེམས་འགུལ་ཐེབས་ནས་མིག་ཆུ་ཤོར་སོང་།
མོས་མིག་ཆུ་འབྱིད་བཞིན་དངོས་ཡོད་འཚོ་བ་ལ་གདོང་གཏད།
ཨན་ནེས་ཡོད། སྟབས་ལེགས་པ་ཞིག་ལ་ངའི་པང་ཁེབས་ཀྱི་
ཁུག་མའི་ནང་དུ་ད་གིན་འཚེམ་བཟོ་བྱེད་སྤྱད་དུ་བཀོལ་བའི་ཁེ་གྲི་
ཞིག་ཡོད”ཅེས་བཤད་བཞིན་གཟབ་ནན་ངང་ཌྷཱའེ་ཨན་ནའི་སྐྲ་ལོ་
སུ་ལུ་མ་ལས་ཉག་གཅིག་བཅད། “ངའི་སྙིང་ཉེ་བའི་གྲོགས་མོ། ད་ནི་
གཏན་བྲལ་བྱ་དགོས་བྱུང་། ཕྱིས་སུ་ངས་རྒྱལ་ཁམས་ཕྱོགས་མེད་མྱུལ
ཡང་ཇི་སྲིད་བར་དུ་ཁྱེད་ལ་བློ་དཀར་སེམས་དཀར་ཡིན།”
ཨན་ནེ་དེ་གར་འགྲེང་ནས་ཌྷཱའེ་ཨན་ན་རྒྱང་རིང་དུ་འགྲོ་བར་
མིག་སྐྱེལ་གནང་། ཌྷཱའེ་ཨན་ནས་སེམས་འཁྲེང་བའི་ཕྱིར་མིག་འཕེན་
ཐེངས་རེར་ཨན་ནེས་ཧ་ཅང་འབྲལ་མི་ཕོད་པའི་ངང་མོ་ལ་ལག་བརྡ་
བྱས། དེ་རྗེས་ཨན་ནེ་ཕྱིར་ཁྱིམ་དུ་ལོག འཆར་ཡན་གྱིས་ཕྱུག་པའི་
གྱེས་བྲལ་འདིས་མོ་ལ་སེམས་གསོ་ཏོག་ཙམ་ཡང་གནང་མ་སོང་།
“ད་ཚར་སོང་།”མོས་མཱ་རཱེ་ལེ་ཡར་བཤད་རྒྱུར་ད་ནས་ངས་ནམ་
ཡང་གྲོགས་བསྒྲིག་མི་སྲིད། ངའི་སེམས་ཧ་ཅང་སྐྱོ་སོང་། རྒྱུ་མཚན་
ད་ནི་ཁེའེ་ཋེ་མཱོ་རེ་སི་དང་ཝཱའེ་ཡ་ལེ་ཋི་གཉིས་ཀྱང་མི་འདུག གལ་
ཏེ་ཡོད་པའི་དབང་དུ་བཏང་ཡང་དེ་འདྲ་ཞིག་ཡིན་མི་སྲིད། གང་ལྟར་
ཡང་འཚོ་བའི་ཁྲོད་ཀྱི་གྲོགས་པོ་དངོས་ཡོད་རྗེས་འཁྲུལ་སྣང་ཁྲོད་ཀྱི་
གྲོགས་པོས་ཡིད་ཚིམ་མི་ཡོང་། ཌྷཱའེ་ཨན་ན་དང་ངེད་གཉིས་གཙང་
འགྲམ་དུ་གཏན་བྲལ་བྱུང་བའི་རྣམ་པ་དེ་ཧ་ཅང་མི་སེམས་སྒུལ་བ་
ཞིག་རེད། ངའི་དྲན་འཛིན་དུ་དེ་ནམ་ཡང་མཆོག་ཏུ་གྱུར་པ་ཞིག་
ཡིན། ངས་དེར་རང་གི་བསམ་པའི་ནུས་ཚོད་ཀྱིས་སྙན་ངག་གི་བྲོ་བ་
ལྡན་པའི་ཐ་སྙད་ཅིག་བཀོལ་བ་ཡིན། “སྐུ་ཉིད”དང་“སྐུ་ཉིད་ཀྱི”དེ་ནི་
ཐད་ཀར་“ཁྱེད་”ཅེས་བཤད་པ་ལས་འཆར་ཡན་གྱིས་ཕྱུག་པ་ཞིག་རེད།
ཌྷཱའེ་ཨན་ནས་ང་ལ་སྐྲ་ཉག་གཅིག་བྱིན། ངས་དེ་ཁུག་མ་ཞིག་གི་ནང་
དུ་ཉར་ནས་མི་ཚེ་གང་བོར་སྐེ་ལ་འདོག་ངེས། ང་རང་འཆི་དུས་ཀྱང་
མཉམ་དུ་དུར་སྒམ་ནང་འཇོག་དགོས། རྒྱུ་མཚན་ད་ནི་ང་ཡུན་རིང་
གསོན་ཐབས་མི་འདུག ང་ཤི་རྗེས་འཁྱག་རེངས་སུ་གྱུར་པའི་བེམ་པོ་
མོའི་མདུན་དུ་མངོན་དུས་ལྷ་ལྕམ་བྷ་རེ་ད་གཟོད་འགྱོད་པ་སྐྱེ་ནས་
ཌྷཱའེ་ཨན་ན་ངའི་དུར་མཆོད་ལ་ཞུགས་སུ་འཇུག་ངེས།”
མཱ་རཱེ་ལེ་ཡས་མོར་སྙིང་རྗེ་མ་སྐྱེས་པར“ཨན་ནེ། ཁྱེད་ཀྱིས་ད་དུང་
འུད་ཤོབ་བྱེད་ཐུབ་པས་སེམས་སྡུག་ནས་ཤི་འགྲོ་བའི་ཚད་ལ་ལྷུང་མི་འདུག”ཟེར།
གཟའ་འཁོར་རྗེས་མའི་གཟའ་ཟླ་བར། ཨན་ནེས་དཔེ་སླེ་ཞིག་
ཁུར་ནས་སྐས་ཐེམ་ལས་མར་བབས་ཡོང་བ་དང་བློ་ཐག་ཆོད་པའི་
ངང་མཆུ་སྒྲོས་དམ་པོར་ཟུམ་ཡོད། མཱ་རཱེ་ལེ་ཡ་རང་དབང་མེད་པར་ཧང་སང་སོང་།
“ང་རང་ཕྱིར་སློབ་གྲྭར་ལོག་དགོས།”ཞེས་མོས་ཁྱབ་བསྒྲག་བྱ་
དོན།“ད་ནི་ངའི་སྙིང་གྲོགས་གཅིག་པུའང་མི་འདུག་པས། ཕྱིར་སློབ་
གྲྭའི་ནང་ལོག་ན་དགའ། མ་མཐའ་ཡང་སློབ་གྲྭའི་ནང་ནས་ངས་མོ་
མཐོང་ཐུབ། འདས་པའི་ལོ་ཟླ་ལ་ཕྱིར་དྲན་བྱས་ཆོག”
“ཁྱེད་ཀྱིས་ད་དུང་ཁྱེད་ཀྱི་བསླབ་ཚན་དང་གྲངས་རིག་ལའང་
བསྐྱར་སྦྱོང་ཡག་པོ་བྱས་ཆོག”མཱ་རཱེ་ལེ་ཡས་སེམས་ཀྱི་དགའ་སྤྲོ་སྦ་
གསང་བྱས་སོང་། “གལ་ཏེ་ཐེངས་འདིར་ཁྱེད་ཕྱིར་སློབ་གྲྭར་ལོག་ན།
སློབ་སྦྱོང་བཟང་བོ་བྱོས། དགེ་རྒན་གྱི་ཁར་ཉོན། ད་ནི་ངས་སྔོན་ཆད་ཀྱི་ཟིང་ཆ་དེ་རིགས་ཐོས་འདོད་མི་འདུག”
“ང་རང་དཔེ་བཟང་སློབ་མ་ཞིག་བྱེད་དགོས”ཨན་ནེས་ཡིད་
སྐྱོ་བའི་ངང་བཤད་རྒྱུར”ཡིན་ཡང་དེ་ལ་སྙིང་བོ་ཆེན་པོ་མི་འདུག སྐུ་
ཞབས་ཧྥེ་ལེབ་ཀྱིས་མེ་ནེ་ཨན་ངྷི་རཱུའུ་སི་ནི་དཔེ་བཟང་སློབ་མ་ཡིན་
ཟེར། ཡིན་ཡང་མོ་ལ་འཆར་ཡན་གྱི་ནུས་པ་དང་གསོན་ཤུགས་ཅུང་
ཙམ་ཡང་མི་འདུག ནམ་རྒྱུན་མགོ་རྟུལ་ཀླད་རྟུལ་དང་ཐམ་མེ་ཐོམ་
མེ་འདུག ཕར་བལྟས་ཚོད་ལ་ནམ་ཡང་སྐྱིད་མྱོང་མེད་པ་འདྲ། ད་ལྟ་ང་
ཧ་ཅང་ཡིད་ཐང་ཆད་ཡོད་པས་དཔེ་བཟང་སློབ་མ་ཞིག་བྱེད་རྒྱུའི་སྙིང་
རུས་བརྟན་པོ་ལྡན། ང་རང་སློབ་གྲྭར་འགྲོ་དུས་ཀྱང་ལམ་ཆེན་བརྒྱུད་
ནས་འགྲོ་དགོས། རང་ཉིད་གཅིག་པུར་སྟག་པ་དཀར་པོའི་ལམ་ཆུང་བརྒྱུད་ནས་འགྲོ་མི་འདོད།”
ཨན་ནེ་ཕྱིར་སློབ་གྲྭར་ལོག་པར་སློབ་གྲོགས་ཚོའི་དགའ་བསུ་
ཚད་མེད་ཐོབ། རོལ་རྩེད་རྩེ་དུས་སློབ་གྲོགས་ཚོས་མོའི་ཕུན་སུམ་
ཚོགས་པའི་བསམ་པའི་འཆར་སྒོ་དྲན་གྱིན་ཡོད། གླུ་དབྱངས་ལེན་
དུས་མོའི་སྐད་ངག་དྲན་གྱིན་ཡོད། གུང་ཟས་སྐབས་སྙན་ངག་གྱེར་
འདོན་བྱེད་དུས། མོའི་གསོན་ཉམས་ལྡན་པའི་འཁྲབ་སྟོན་དྲན་གྱིན་
ཡོད། ཆོས་དཔེ་ཀློག་དུས་རཱུའུ་ཌྷེ་གྷེ་ལེ་སིས་ལྐོག་ལྐོག་སུད་སུད་ངང་
མོ་ལ་ཤིང་ཏོག་ཕི་ལམ་གསུམ་བྱིན། ཨེ་ལ་མེའེ་མ་ཁི་ཕིར་སིན་གྱིས་
མོ་ལ《རྩི་ཤིང་དཀར་ཆག》གི་མདུན་ཤོག་ནས་དྲས་ཡོང་བའི་ཕྱེ་
ལེབ་མེ་ཏོག་སེར་བོ་ཞིག་བྱིན། དེ་ནི་ཨ་ཝན་ལཱེ་སློབ་གྲྭའི་ནང་དགའ་
བསུ་ཆེན་པོ་ཐོབ་བཞིན་པའི་རྒྱན་རིས་ཡིན། སོའོ་ཧྥེ་ཡ་སི་ལོའོན”
གྱིས་མོ་ལ་རྣམ་པ་གསར་བའི་མཐའ་རྒྱན་ཞིག་བཟོ་ཚུལ་ཁྲིད། དེ་པང་
ཁེབས་ཀྱི་སྟེང་ཕྲ་རྒྱན་བྱས་ན་ཧ་ཅང་ཡིད་དུ་འོང་བ་ཞིག་ཡིན། ཁེའེ་
ཁྐྲེ་བྷོའོལ་ཋིར་གྱིས་མོ་ལ་ཡིག་སྒྲོམ་བཀྲུ་བྱེད་ཀྱི་དྲི་ཞིམ་བྱུག་ཆུ་ཞིག་བྱིན།
“མི་གཞན་གྱི་བརྩི་མཐོང་ཐོབ་པའི་ཚོར་བ་ཧ་ཅང་སྐྱིད་སོང་།”ཞེས་
དགོང་མོ་དེར་མོ་སྤྲོ་དགས་ཁེངས་ནས་མཱ་རཱེ་ལེ་ཡར་དེ་ལྟར་སྨྲས།
ཨན་ནེ་ལ“བརྩི་མཐོང”བྱེད་མཁན་ནི་སློབ་གྲོགས་བུ་མོ་ཚོ་
ཁོ་ན་མ་རེད། གུང་ཟས་རྗེས་སུ་ཨན་ནེ་ཕྱིར་འདུག་གནས་སུ་ལོག་
དུས། སྐུ་ཞབས་ཧྥེ་ལེབ་ཀྱིས་མོ་དང་དཔེ་བཟང་སློབ་མ་མེ་ནེ་ཨན་ཌྷི
རཱུའུ་སི་གཉིས་གྲལ་མཚེས་སུ་བཀོད་སྒྲིག་བྱས། སྒྲོག་ཙེ་སྟེང་དུ་ཞིམ་
མངར་ལྡན་པའི”འབྲི་ཏའི་ཀུ་ཤུ”ཞིག་འདུག མོས་ཀུ་ཤུ་དེ་བླངས་ནས་
ཟ་གྲབས་བྱེད་སྐབས། གློ་བུར་དུ་ཨ་ཝན་ལཱེ་སློབ་གྲྭར་འབྲི་ཏའི་ཀུ་ཤུ་
འདེབས་འཛུགས་བྱས་ཆོག་པའི་ས་ནི་གཡུ་མཚོའི་ཕར་ངོགས་ཀྱི་བྷི་
ལཱའེ་ཐི་ཤིང་ཏོག་ར་བ་རྙིང་བ་དེ་ཁོ་ན་ཡིན་པ་དྲན་པའི་མོད་ལ། མྱུར་
དུ་ཀུ་ཤུ་དེ་མར་བཞག་བྱུང་། ཚུལ་དེ་ནི་ཚ་ལུམ་ལུམ་བྱེད་པའི་ཞོག་
མངར་ཞིག་ལ་རེག་པ་དང་འདྲ། མོས་ད་དུང་ལག་ཕྱིས་ཞིག་གིས་ལག་
པའི་མཛུབ་མོ་རྣམས་གཙང་མར་ཕྱིས་སོང་། ཀུ་ཤུ་དེ་སྔར་གནས་སུ་
བཞག་ནས་སུ་ཞིག་གིས་ཀྱང་སྒུལ་ཙམ་མ་བྱས། ཡིན་ཡང་ཕྱི་ཉིན་
ཞོགས་པར། སློབ་ཁང་གི་གཙང་སྦྲ་དང་མེ་གསོ་བར་འགན་འཁུར་
བའི་ཋེ་མི་ཋཱེ་ཨན་ཌྷིརཱུའུ་སི་ཡིས་རང་ཉིད་ཀྱི་ཁ་གྲོག་ཏུ་བརྩིས་ནས་
བདག་གིར་བཟུང་སོང་། ཡང་བསྐྱར་དགའ་འོས་པ་ཞིག་ལ། གུང་ཟས་
རྗེས་སུ་ཋེ་མི་ཋཱེ་ཨན་ཌྷི་རཱུའུ་སིས་མོ་ལ་སྦྱང་རྡོའི་སྨྱུ་གུ་སྤུས་ལེགས
ཤིག་བྱིན་པ་དང་སྐྱེས་ལན་གྱི་ཚུལ་དུ་མོས་ཁོ་ལ་དགོད་འཛུམ་ཞིག་
བསྟན། སྦྱང་རྡོའི་སྨྱུ་གུ་དེ་ཚོན་མདངས་རྣམ་པར་བཀྲ་བའི་མདོག་
དམར་སེར་གྱི་ཁྲ་ཐིག་ཡོད་པའི་ཕྱི་ཤོག་གིས་ལེགས་པར་སྤྲས་ཡོད།
སྨྱུ་གུ་དེ་རིགས་ཕྱི་ནས་ཉོས་ན་སྐར་གཉིས་དགོས། སྤྱི་བཏང་གི་སྦྱང་
རྡོའི་སྨྱུ་གུ་ལ་སྐར་གཅིག་ཙམ་ཡིན། ཨན་ནེ་ཡི་འཛུམ་མདངས་དེས་
ན་གཞོན་དེ་སྤྲོ་བས་མྱོས་ནས་མགོ་རྨོངས་སུ་བཅུག་སྟེ་ཉན་འབྲི་
བྱེད་དུས་ནོར་འཆུག་མང་བོ་བཟོས་སོང་བས། སློབ་ཐུན་གྲོལ་རྗེས་སྐུ་
ཞབས་ཧྥེ་ལེབ་ཡིས་ཁོ་ལ་བསྐྱར་འབྲི་བྱེད་དགོས་པའི་ཆད་པ་བཅད་སོང་།
འོན་ཀྱང་། གྷིར་ཋི་ཕཱའེ་དང་གྲལ་མཚེས་ཡིན་པའི་ཌྷའེ་ཨན་ནས་
མོ་ལ་ལེགས་སྐྱེས་ཀྱང་བྱིན་མ་སོང་ལ་རྣམ་འགྱུར་གང་ཡང་མངོན་མ་
སོང་བས་ཨན་ནེ་ཡི་རྒྱལ་ཁ་ཆུང་ཆུང་དེ་ལ་བྲོ་བ་དབེན་པར་གྱུར།
“ངས་བསམ་ན་ཌྷཱའེ་ཨན་ནས་ང་ལ་དགོད་འཛུམ་ཞིག་བསྟན་
ཡོད་སྲིད”ཅེས་དགོང་མོ་དེར་ཨན་ནེས་སེམས་སྐྱོ་བའི་ངང་མཱ་རཱེ་
ལེ་ཡར་ལབ། ཕྱི་ཉིན་ཞོགས་པར། ལེགས་པར་བལྟབས་ཡོད་པའི་
དབྱིབས་མཛེས་ཤོག་ལྷེ་ཞིག་དང་ཁུག་མ་ཆུང་ཆུང་ཞིག་གཞན་ལག་
བརྒྱུད་ནས་ཨན་ནེ་ཡི་ལག་ཏུ་འཕྲོད་སོང༌།
སྙིང་ཉེ་བའི་ཨན་ནེ་ལགས།
ཨ་མས་ང་ལ་སློབ་གྲྭ་ནས་ཀྱང་ཁྱེད་དང་མཉམ་དུ་རྩེད་མོ་རྩེ་བ་དང་སྐད་ཆ་བཤད་
མི་ཆོག་ཟེར། ང་ལ་ལེ་བདའ་མ་བྱེད། ངའི་སྟེང་ཁོང་ཁྲོ་མ་ལངས། ང་རང་སྔོན་བཞིན་ཁྱེད་
ལ་དགའ། ངས་ཁྱོད་ཧ་ཅང་དྲན་གྱིན་འདུག ངས་ཁྱེད་ལ་སྙིང་གཏམ་གསང་བ་མཐའ་དག་
བཤད་འདོད། ང་རང་གྷིར་ཋི་ཕཱའེ་ལ་ཅུང་ཙམ་ཡང་མི་དགའ་འདུག ངས་འཇམ་ཤོག་དམར་
པོ་ཞིག་གིས་ཁྱེད་ལ་དཔེ་ཐུར་གསར་བ་ཞིག་བཟོས་ཡོད། ད་སྐབས་དཔེ་ཐུར་འདི་རིགས་
དར་སོ་ཆེན་པོ་འདུག སློབ་གྲྭའི་ནང་དུ་བུ་མོ་གསུམ་གྱིས་ད་གཟོད་འདི་བཟོ་ཤེས། དེ་མཐོང་
ཐེངས་རེར་ངས་བཤད་པ་ཡིད་ལ་བཟུང་།
ཁྱེད་ཀྱི་བློས་ཐུབ་གྲོགས་མོ།
ཌྷཱའེ་ཨན་ན་བྷ་རཱེ།
ཨན་ནེས་འཕྲིན་ཡིག་དེ་ཀློག་ཚར་མ་ཐག་དཔེ་ཐུར་སྟེང་འོ་ཞིག་བྱས་པ་དང་། དེ་མུར་འཕྲིན་ལན་སློག་སོང་།
ངའི་སྙིང་ཉེ་བའི་ཌྷཱའེ་ཨན་ན།
ང་ཁྱེད་གྱི་སྟེང་ཁོང་ཁྲོ་ལངས་ག་ལ་སྲིད། རྒྱུ་མཚན་ཁྱེད་ཀྱིས་རང་གི་ཨ་མའི་ཁར་མི་
ཉན་ཀ་མེད་ཡིན། དེ་ལྟར་ན་ཡང་ང་ཚོའི་སེམས་པ་འོ་ཆུ་བཞིན་འདྲེས་ཡོད། ངས་ཁྱེད་ཀྱིས་
ང་ལ་བྱིན་པའི་སྙིང་རྗེ་བའི་ལེགས་སྐྱེས་དེར་ནམ་ཡང་བདག་གཅེས་བྱེད་ངེས། མེ་ནེས་ཨན་
ཌྷི་རཱུའུ་སི་ལ་འཆར་ཡན་གྱི་ནུས་པ་མེད་ཀྱང་བུ་མོ་བཟང་བོ་ཞིག་རེད། འོན་ཀྱང་། ཌྷཱའེ་
ཨན་ན་ནི་ངའི་མི་ཚེ་གང་གི་བློས་ཐུབ་གྲོགས་མོ་ཁོ་ན་ཡིན་པས། མོ་ལས་གཞན་མི་བཙལ།
ཁྱེད་ཀྱིས་ངའི་ཡིག་ནོར་ལ་གུ་ཡངས་གནང་རོགས། ངའི་ཡི་གེ་སྦྱོར་ཀློག་ལ་སྔར་ལས་ཡར་
རྒྱས་ཆེན་པོ་ཕྱིན་མོད་ཀྱང་ད་དུང་ཡང་བཟང་རྒྱུ་མི་འདུག
སྲོག་ལ་ཐུག་ཀྱང་འགྱུར་མི་སྲིད་པའི་ཁྱེད་ཀྱི་གྲོགས་མོ།
ཨན་ནེ།
ཨན་ནེ་ཕྱིར་སློབ་གྲྭར་ལོག་པ་ནས་བཟུང་། མཱ་རཱེ་ལེ་ཡས་རྙོག་
དྲ་དཀའ་ལས་གང་ཞིག་ཐོས་ཡོང་བར་སེམས་ཁུར་བྱས། ཡིན་ཡང་
ད་ནི་དོན་ཅི་ཡང་བྱུང་མ་སོང་། གཅིག་བྱས་ན་ཨན་ནེས་མེ་ནཱེ་ཨན་
ཌྷིརཱུའུ་སི་ལས “དཔེ་བཟང་སློབ་མའི་འདུ་ཤེས་བསླབས་པ་ཡིན་ཡང་
སྲིད། མ་མཐའ་ཡང་དེ་ནས་བཟུང་མོ་དང་སྐུ་ཞབས་ཧྥེ་ལེབ་གཉིས་
འཆམ་མཐུན་བྱུང་སོང་། མོས་བློ་སེམས་རྩེ་གཅིག་གིས་སློབ་གཉེར་
གནང་སྟེ་བསླབ་ཚན་གང་ཡིན་ཡང་གྷེ་བྷིར་ཋི་ཡི་རྗེས་སུ་མི་ལུས་པའི་
སེམས་ཐག་གཙང་བཅད་གནང་། ཁོ་གཉིས་ཀྱི་འགྲན་རྩོད་ཀྱང་མངོན་
གསལ་ཛ་དྲག་ཏུ་ཕྱིན། ཕར་བལྟས་ཚོད་དུ་གྷེ་བྷིར་ཋི་ལ་ཀུན་སྤྱོད་
བཟང་བོ་ལྡན་པ་འདྲ། ཡིན་ཡང་ཨན་ནེ་ནི་སྙིང་ནད་ཞེ་འཛིན་མཁན་
ཞིག་རེད། འདི་འདྲའི་ཨུ་ཚུགས་ལ་ངོ་མ་བསྟོད་བསྔགས་བྱེད་མི་འོས།
མོའི་དགའ་སྐྱོ་ཆགས་སྡང་གི་ཚོར་འདུ་ཧ་ཅང་རྒོད་དྲག་སོང་། མོས
ནམ་ཡང་བསླབ་ཚན་སྟེང་གྷེ་བྷིར་ཋི་དང་འགྲན་རྩོད་རྒྱག་བཞིན་པ
ཁས་མི་ལེན། རྒྱུ་མཚན་མོས་ཁོ་མིག་ནང་ལ་འཇོག་མི་འདོད། འབད་
པ་ཆེན་པོས་ཁོ་སྣང་མེད་དུ་བསྐྱུར་བསམ། འགྲན་རྩོད་དངོས་གནས་
འདུག གཟེངས་རྟགས་མཚན་སྙན་ཁོ་གཉིས་ཀྱི་བར་དུ་རེས་མོས་
ཀྱིས་འཁོར་གྱིན་ཡོད། མཚམས་རེར། གྷེ་བྷིར་ཋི་ལ་སྦྱོར་ཀློག་སྟེང་
ཨང་དང་བོ་ཐོབ། ཡང་ལན་རེར་ཨན་ནེར་ཨང་དང་བོ་ཐོབ་ནས་ཁོའི་
སྔོན་ཆོད་འགྲོ། ཉིན་ཞིག་གི་སྔ་དྲོར། གྷེ་བྷིར་ཋི་ཡིས་གྲངས་རིག་གི་
དྲི་གཞི་གཅིག་ཀྱང་མ་ནོར་བར་ལན་འགྲིག་པོ་བཏབ་སོང་བས། ཁོ་
རང་ནག་པང་གི་གཟི་བརྗིད་མིང་ཐོའི་ནང་ཚུད། ཕྱི་ཉིན་སྔ་དྲོར། ཨན
ནེས་སྔ་ནུབ་མཚན་གང་བོར་བསྐྱར་སྦྱོང་བྱས་པ་ལ་བརྟེན་ནས་ཨང་
དང་བོ་ཐོབ་སོང་། སྐབས་རེར། ཁོ་གཉིས་ཀྱི་མིང་ལ་མཐོ་དམའ་མེད་
པར་ནག་པང་སྟེང་དཀྱུས་གཅིག་ཏུ་བྲིས་ཡོད། དེ་ཉིན་ནི་འཇིགས་
ཡེར་བའི་ཉིན་མོ་ཞིག་རེད། དེ་ནི་ཁོ་གཉིས་ཀྱི་མིང་དཀྱུས་གཅིག་ཏུ་
“གཟབ་གཟབ”ནང་དུ་བྲིས་པ་ལྟར་ངོ་གནོང་བ་ཞིག་རེད། དོན་དེར་
ཨན་ནེ་ངོ་གནོང་ཞིང་ཁོང་ཁྲོ་ལངས་ཡོད། ཡིན་ཡང་གྷེ་བྷིར་ཋི་ཡིད་
ཚིམ་ཡོད། སློབ་གྲྭས་ཟླ་མཇུག་རེར་རྩོམ་འབྲིའི་རྒྱུགས་ལེན་ཚད་
འཇལ་སྤེལ་བཞིན་ཡོད་པ་དང་། རྒྱུག་འབྲས་ཀྱང་དབྱར་ཁའི་གནམ་
ངོ་ལྟར་དཔག་དཀའ་བ་ཞིག་ཡིན། ཐེངས་དང་བོར་ལྡེར་བྷོ་ཐི་ཡིས་
སྐར་མ་གསུམ་གྱིས་མང་བས་ཨང་དང་བོ་བླངས་མོད། ཟླ་གཉིས་པར་
ཨན་ནེས་ཁོ་ལས་སྐར་མ་ལྔ་ཡིས་མང་བས་ཨང་དང་བོ་ཐོབ། ཡིན་
ཡང་ལྡེར་བྷོ་ཐི་ཡིས་སློབ་གྲྭའི་སློབ་གྲོགས་ཡོངས་ཀྱི་མདུན་ནས་མོ་ལ་
བསམ་ཟོལ་མེད་ཀྱི་རྟེན་འབྲེལ་ཞུས་པས་ཨན་ནེའི་རྒྱལ་ཁ་རྨང་
ནས་གཏོར་སོང༌། མོ་ལ་མཚོན་ན། གལ་ཏེ་ཁོས་རང་གི་ཕམ་ཁའི་ཆེད་
སེམས་སྡུག་ཚད་མེད་བྱས་ན་དེ་ནི་མོའི་རྒྱལ་ཁའི་དོན་སྙིང་ཡིན།
སྐུ་ཞབས་ཧྥེ་ལེབ་ནི་དགེ་རྒན་བཟང་བོ་ཞིག་མ་ཡིན། ཡིན་ཡང་
ཨན་ནེ་ལྟར་སེམས་ཐག་གཙང་བཅད་སྒོས་སློབ་སྦྱོང་ལ་འབད་བརྩོན་
བྱེད་པའི་སློབ་མ་ཞིག་ཡིན་ན། དགེ་རྒན་གང་འདྲ་ཞིག་ལ་འཕྲད་ཀྱང་
ཡར་རྒྱས་མེད་པ་ག་ལ་སྲིད། སློབ་སྐབས་ཀྱི་མཇུག་ཏུ། ཨན་ནེ་དང་
གྷེ་བྷིར་ཋི་གཉིས་ལོ་རིམ་ལྔ་བར་འཕར་ནས་བསླབ་ཚན་ཕལ་བ་སྦྱོང་
མགོ་བརྩམས། སོ་སོར་ལ་ཋིན་ཡི་གེ་དང་། དབྱིབས་རྩིས། བརྡ་སྤྲོད།
ཚབ་རྩིས་སོགས་འདུག ཚབ་རྩིས་ནི་ཨན་ནེ་མགོ་ན་ས་ཞིག་ཏུ་གྱུར།
“དེ་ངོ་མ་ཞེ་མེར་བ་ཞིག་རེད། མཱ་རཱེ་ལེ་ཡ།” ཞེས་ཨན་ནེས་ལེ་
བདའ་བྱས་སོང་། “ངས་དེ་ནམ་ཡང་ཤེས་མི་སྲིད། དེར་འཆར་ཡན་གྱི་
བར་སྟོང་ཏིལ་ཙམ་ཡང་མི་འདུག སྐུ་ཞབས་ཧྥེ་ལེབ་ཀྱིས་ཁྱེད་ནི་ང་
འཕྲད་མྱོང་བའི་སློབ་མ་ཚོའི་ནང་ནས་ཆེས་རྟུལ་བོ་དེ་རེད་ཟེར། ཡིན་
ཡང་ལྫཱེར་ངའི་ནང་དོན་ནི་སློབ་མ་ལ་ལ་འདིའི་ཕྱོགས་ནས་རིག་པ
རྒོད། དེ་ངོ་མ་ངོ་གནོང་བ་ཞིག་རེད། མཱ་རཱེ་ལེ་ཡ། ཌྷཱའེ་ཨན་ན་ཡང་ང་
ལས་སློབ་ན་མགྱོགས། ངས་ཌྷཱའེ་ཨན་ན་ངའི་སྔོན་ཆོད་པར་དོ་སྣང་
བྱེད་ཀྱི་མེད། ད་ལྟ་ང་ཚོའི་འབྲེལ་བ་ནི་ལམ་འགྲོ་བ་ཞིག་དང་འདྲ་བར་
ཕན་ཚུན་མཐོང་ཐུབ་ཀྱང་ཁ་ཡ་བྱེད་ཐུབ་ཀྱི་མེད་མོད། ང་སྔར་བཞིན་
མོ་ལ་དགའ། དགའ་བ་དེ་ཚོད་འཛིན་བྱེད་ཐབས་བྲལ། མོ་སེམས་སུ་
དྲན་མ་ཐག་ངའི་སེམས་སྐྱོ་འགྲོ། འོན་ཀྱང་། དྲང་མོར་བཤད་ན། མཱ་རེ་
ལེ་ཡ། འཇིག་རྟེན་ནི་ངོ་མཚར་སྤྲོ་སྣང་གིས་ཕྱུག་པ་ཞིག་ཡིན་པས་ང་
ཚོ་དུས་ཡུན་རིང་བོར་སེམས་སྐྱོ་ནས་འདུག་མི་སྲིད། ཨེ་རེད།”
ཚིག་ཡག་པོ་དང་ཚན་པ་ཡག་པོ་ཡིད་ལ་ངེས་པར་བྱ།
མཱ་རཱེ་ལེ་ཡ་ནི《ཨ་ཝན་ལཱེའི་རང་དགར་སྤྲོ་གསེང་གཏོང་སའི་
ཁྱད་མཚར་ཡུལ་ལྗོངས》ནང་གི་རྒྱལ་སྲས་ཀྱི་ལྷ་ལྕམ་ལྟར་མི་གཞི
ཀུན་སྤྱོད་གཙིགས་སུ་འཛིན་པ་ཞིག་ཡིན། མོས་མི་རྣམས་ཀྱིས་བཤད་
པའི་སྐད་ཆ་རེ་རེར་ཀུན་སྤྱོད་ལྡན་རྒྱུ་ནི་འཚར་ལོངས་བྱུང་བཞིན་པའི་
བྱིས་པ་ལ་མཚོན་ན་ཧ་ཅང་གལ་ཆེ་བར་སྙམ་ཡོད། ཡིན་ཡང་། ཨན་
ནེ་ཡིས་ཀུན་སྤྱོད་ཀྱི་གནད་དོན་ལ་སྣང་དོགས་མི་བྱེད་པར་སྤྲོ་སྣང་
སྟེར་ཐུབ་པའི་བྱ་དངོས་ཁོ་ནར་དོ་སྣང་བྱེད།
མོས་ལག་གཉིས་ཀྱིས་འགྲམ་པ་བསྐྱོར་ནས་མིག་གཉིས་གཡོ་བ་
མེད་པར་སྒེའུ་ཁུང་ཕྱི་རོལ་གྱི་གཡུ་མདོག་གི་མཚོ་མོའི་རྦ་རླབས་རྩེན་
པ་ལ་ཅེར་ནས་རྒྱང་རིང་མཛེས་སྡུག་གི་སྒྱུ་འཕྲུལ་གླིང་གར་སྤྲོ་འཆམ་
བྱེད་བཞིན་འདུག དེ་བས་མོས་རང་ཉིད་ཀྱི་མཛེས་སྡུག་གི་སྟོང་འཆརལས་ཅི་ཡང་མཐོང་གིན་མི་འདུག
གློ་བུར་དུ་སྐུ་ཞབས་ཧྥེ་ལེབ་ཡི་སྔོན་གྱི་འཆར་གཞི་འགྱུར་སོང༌།
ཁོ་ལ་རྗེས་ལུས་ཐེབས་པའི་འདི་འདྲའི་སློབ་ཕྲུག་མང་བོ་ཞིག་ལ་ཆད་
པ་གཅོད་པའི་སེམས་ཤུགས་མི་འདུག ཡིན་ཡང་ཁ་དན་ཚིག་ལ་
གནས་དགོས་སྟབས་ཁོས་ཉེས་ཚབ་ཁུར་མཁན་ཞིག་འཚོལ་དགོས།
མཐར་དམིགས་ཡུལ་ཨན་ནེ་ལ་གཏད། ཨན་ནེ་ད་དུང་རྐུབ་སྟེགས་
སྟེང་དབུགས་ཧལ་ཧལ་བྱེད་བཞིན་འདུག མོས་མེ་ཏོག་གི་མགུལ་
རྒྱན་དེ་རྣ་འགྲམ་དུ་གསེག་དཔྱངས་བྱས་འདུག་པའང་ཚོར་གྱིན་མི་
འདུག བལྟས་ཚོད་ལ་མོ་རང་གྱོན་པ་གྲལ་མི་དག་ཅིང་ཉབ་བེ་ཉོབ་བེ་ཆགས་འདུག
རྒྱ་ཕིབས་ལྗང་མདོག་མཁར་གྲོང་གི་ཟླ་བ་བཅུ་བ་ནི་མཛེས་
ཤིང་ཡིད་དུ་འོང་བ་ཞིག་རེད། ཁྲི་གདུགས་ཉི་འོད་ཀྱི་མདངས་ལ་འཁུ་
བའི་རི་ལུང་ནང་གི་སྟག་ཤིང་དག་གསེར་འོད་ལམ་ལམ་བྱེད་པ་དང་།
འབྲས་ཤིང་ལྡུམ་རའི་ལྟག་རྒྱབ་ཀྱི་ཇ་སྡོང་དག་དམར་ལེབ་ལེབ་འདུག
ལམ་འགྲམ་གྱི་ཁམ་སྡོང་གིས་ཀྱང་མདོག་དམར་ནག་དང་ལྗང་སྐྱ་
བསྲེས་མའི་ཡིད་འོང་གི་ཕྱི་གོས་ཤིག་གྱོན་སོང་། ད་སོ་མར་ལོ་ལེགས
བསྡུ་ལེན་བྱས་པའི་ཞིང་ཁ་ནི་ཉི་འོད་ཀྱི་ཁྲུས་གསོལ་ཁྲོད་བག་དྲོ་ལ་བྱིན་ཆགས་པ་འདུག

ས་བཅད་གཉིས་པ།
དོན་ཆེ་མ་ཆུང་གསུམ་གང་ཡིན་ཡང་ཕན་ཚུན་གཅིག་ལ་གཅིག་འབྲེལ་ཡིན།

ལེའུ་དང་བོ།

དོན་ཆེ་མ་ཆུང་གསུམ་གང་ཡིན་ཡང་ཕན་ཚུན་གཅིག་ལ་གཅིག་
འབྲེལ་ཡིན། ཁཱ་ན་ཌྷའི་དབུ་བཞུགས་བློན་ཆེན་ཞིག་གིས་སྲིད་འཛིན་
འདེམ་བསྐོའི་ཁྲོད་ཨེ་ཌྷིཝ་རྒྱལ་སྲས་གླིང་ཕྲན་དུ་ཕེབས་པའི་ཐག་
གཅོད་གནང་། ཕར་བལྟས་ཚོད་ལ་དེ་ནི་རྒྱ་ཕིབས་ལྗང་མདོག་མཁར་
གྲོང་གི་ཨན་ནེ་ཤེར་ལཱེ་ཡི་ལས་དབང་དང་འབྲེལ་བ་སྤུ་ཙམ་མེད་པ་
འདྲ་མོད་དོན་དངོས་སུ་དོན་དེ་རྐྱེན་བྱས་ནས་ཨན་ནེའི་འཚོ་བ་ལ་འགྱུར་ལྡོག་ཆེན་པོ་ཐེབས་སོང་།
ཟླ་དང་བོར། དབུ་བཞུགས་བློན་ཆེན་དེ་ཕེབས་ཡོང་། ཁོང་གིས་
ཆར་ལོ་ཋི་ཋཱའོན་ནས་སྤེལ་བའི་མང་ཚོགས་ཀྱི་འདུས་འཛོམས་ཆེ་གྲས་
སྟེང་ཁོ་ལ་བསམ་པ་རྣམ་དག་གིས་རྒྱབ་སྐྱོར་གནང་མཁན་དང་། རང་
མོས་ཀྱིས་འདུས་ཚོགས་སུ་ཞུགས་པའི་ཁོང་ལ་རྒྱབ་སྐྱོར་མི་བྱེད་མཁན་
དག་ལ་གཏམ་བཤད་སྤེལ་དུ་བཅུག ཨ་ཝན་ལཱེ་སློབ་གྲྭའི་མི་མང་ཆེ་
ཤོས་ཀྱིས་ཁོང་གི་ཆབ་སྲིད་ལངས་ཕྱོགས་ལ་རྒྱབ་སྐྱོར་གནང་། དེ་བས།
འདུས་ཚོགས་ཀྱི་དགོང་མོ་དེར་ཧ་ལམ་སྐྱེས་པ་ཡོངས་དང་བུད་མེད་
མང་ཤོས་དབྱིན་ལེ་སུམ་ཅུའི་ཕྱི་རོལ་གྱི་གྲོང་ཁྱེར་ནང་ཕྱིན། ལྷ་ལྕམ་
རེའེ་ཆིལ་ལེན་རྦྷེ་ཡང་ཕྱིན། ལྷ་ལྕམ་རེའེ་ཆིལ་ལེན་ཌྷེ་ནི་ཆབ་སྲིད་ཀྱི་
སྐོར་ལ་ཧ་ཅང་དགའ་མོས་ཡོད་མཁན་གྱི་གྲས་ཡིན། མོ་རང་ངོ་རྒོལ་
ཕྱོགས་ཁོག་གི་གྲས་ཡིན། མོས་རང་ཉིད་མེད་ན་ཆབ་སྲིད་ཀྱི་སྡེ་ཁག་
རྒྱུན་ལྡན་ལྟར་འཁོར་སྐྱོད་བྱེད་མི་ཐུབ་པར་རློམ་ཡོད། མོས་རང་གི་ཁྱོ་
ག་དང་མཱ་རཱེ་ལེ་ཡ་ཁ་ཐི་བྷིར་ཋི་ཡང་ལྷན་དུ་ཁྲིད། མ་མཐའ་ཡང་
ཐོ་མ་སིས་ཞོན་རྟ་ལ་ལྟ་སྐྱོང་བྱ་ཐུབ། མཱ་རཱེ་ལེ་ཡ་ཡང་ཆབ་སྲིད་ལ་སྤྲོ་
སྣང་ཡོད་མཁན་ཞིག་ཡིན། མོས་རེབ་ཐེངས་འདི་ནི་དབུ་བཞུགས་
བློན་ཆེན་དང་དངོས་སུ་མཇལ་བའི་མི་ཚེ་གང་བོར་འཕྲད་དཀའ་བའི་
གོ་སྙབས་བཟང་བོ་རེད་སྙམ་ཡོད། མོས་བློ་ཐག་ཆོད་པའི་ངང་གྲོང་
ཁྱེར་ནང་འགྲོ་རྒྱུ་དང་ཕྱི་ཉིན་ཕྱིར་ལོག་རྩིས་བྱས། ཁྱིམ་དུ་ཨན་ནེ་དང་མ་ཐེ་ཡུའུ་གཉིས་བསྐྱུར།
མཱ་རཱེ་ལེ་ཡ་དང་ལྷ་ལྕམ་རེའེ་ཆིལ་གཉིས་འདུས་ཚོགས་སྟེང་བློ་
དགའ་ཡིད་ཚིམ་ཡོད་དུས། ཨན་ནེ་དང་མ་ཐེ་ཡུའུ་གཉིས་ཀྱིས་ཀྱང་
རྒྱ་ཕིབས་ལྗང་མདོག་མཁར་གྲོང་གི་ཐབ་ཚང་དུ་རང་དབང་གི་དུས་
ཚོད་ལོངས་སུ་སྤྱོད་བཞིན་ཡོད། བཟོ་ལྟ་རྙིང་བའི་ཁྲོ་ཐབ་ནང་དུ་མེ་
ལྕེ་འུར་འུར་འབར་བཞིན་ཡོད། ཤེལ་གྱི་སྒེའུ་ཁུང་སྟེང་གི་བད་ཀྱི་མེ་
ཏོག་སྣ་ཚོགས་ལས་མདོག་སྔོན་འོད་མདངས་མོག་མོག་པོར་སྤྲོ། མ་
ཐེ་ཡུའུ་འབོལ་ཁྲིའི་སྟེང་བསྡད་ནས་《སོ་ནམ་པའི་གྲོགས་པོ》ཞེས་
པའི་དཔེ་དེབ་ཞིག་བཀླགས་ནས་གཉིད་ཅོག་རྒྱག་བཞིན་འདུག ཨན་
ནེས་བློ་ཐག་ཆོད་པའི་ངང་སྒྲོག་ཙེ་འགྲམ་དུ་བསྐྱར་སྦྱོང་བྱེད་བཞིན་
ཡོད། སྐབས་སྐབས་སུ་མོས་ཆུ་ཚོད་འཁོར་ལོའི་སྒྲོམ་ལ་མིག་ལྟ་རེ་བྱས།
ཆུ་ཚོད་འཁོར་ལོའི་སྒྲོམ་དེའི་ནང་དུ་ལྗེའེན་ཨན་ཌྷིརཱུའུ་སིས་མོ་
ལ་གཡར་བའི་དཔེ་དེབ་གསར་བ་ཞིག་བཞག་འདུག ལྗེའེན་གྱིས་མོ་
ལ་དཔེ་དེབ་དེ་ཧ་ཅང་སྤྲོ་སྣང་དོད་པ་ཞིག་ཡིན་ཟེར། ཨན་ནེ་ཡི་ལག་
པར་ཟ་འཕྲུག་ལངས་སོང་། མོས་དཔེ་དེབ་དེ་མར་ལེན་འདོད། འོན་
ཀྱང་དེ་ནི་སང་ཉིན་ལྗེའེན་ཨན་བྷཻ་རཱུའུ་སིར་རྒྱལ་ཁ་བྱིན་པ་དང་འདྲ།
ཨན་ནེ་ཁ་ཕྱིར་འཁོར་ནས་ཆུ་ཚོད་འཁོར་ལོར་རྒྱབ་གཏད་པ་དང་
དཔེ་དེབ་དེ་མེད་པའི་དབང་དུ་བཏང་།
“མ་ཐེ་ཡུའུ། ཁྱེད་རང་སློབ་གྲྭ་འགྲིམ་དུས་དབྱིབས་རྩིས་སློབ་མྱོང་ཨེ་ཡོད།”
“འུན། དེ་མ་མྱོང་། ངས་སློབ་མྱོང་མེད།”མ་ཐེ་ཡུའུ་གཉིད་ལས་ཧད་དེ་དཀྲོགས་སོང་།
“ཁྱེད་ཀྱིས་སློབ་མྱོང་ཡོད་ན་ཅི་མ་རུང་།”ཨན་ནེས་དབུགས་རིང་
ཞིག་འཐེན་ནས་བཤད་རྒྱུར། “གལ་ཏེ་ཁྱེད་ཀྱིས་སློབ་མྱོང་ཡོད་ན་མ་
མཐའ་ཡང་ང་ལ་སྙིང་རྗེ་སྐྱེ་སྲིད། སློབ་མྱོང་མེད་ན་ངའི་སྡུག་བསྔལ་མི་
རྟོགས། དབྱིབས་རྩིས་ཀྱིས་ངའི་མགོ་ན་རུ་བཅུག་སོང་། ང་རང་འདིའི་
ཕྱོགས་ནས་སློབ་མ་རིག་རྟུལ་ཞིག་ཡིན། མ་ཐེ་ཡུའུ།”
“འུན། དེ་ངས་མི་ཤེས།”ཞེས་མ་ཐེ་ཡུའུ་ཡིས་སེམས་གསོའི་ཚུལ་
དུ་བཤད་རྒྱུར“ངས་བསམ་ན་ཁྱེད་གང་གི་ཕྱོགས་ནས་ཀྱང་འཇོན་པོ་
འདུག གཟའ་འཁོར་སྔོན་མར། ཁཱར་མི་ཌྷེ–ཌྷིལེ་ཨིར་ཚོང་ཁང་ནང་
དུ་སྐུ་ཞབས་ཧྥེ་ལེབ་ཡིས་ཁྱེད་ནི་སློབ་གྲྭའི་ནང་ཆེས་རིག་རྒོད་ཀྱི་སློབ་
མ་དེ་རེད་ཟེར། ‘ཡར་རྒྱས་ཕྱིན་པ་ཧ་ཅང་མགྱོགས།” མི་ལ་ལས་ཁོང་ལ་
ངན་སྨྲོས་སྐུར་འདེབས་བྱས་ཏེ་ཁོ་དགེ་རྒན་བཟང་བོ་ཞིག་མ་རེད་ཟེར།
ཡིན་ཡང་ངས་བསམ་ན་ཁོ་དགེ་རྒན་བཟང་བོ་ཞིག་རེད།”
མ་ཐེ་ཡུའུ་ཡིས་ཨན་ནེ་ལ་བསྟོད་བསྔགས་བྱེད་མཁན་ཞིག་ཡིན་
ཚེ་མི་བཟང་ཞིག་ཏུ་བརྩི་བཞིན་ཡོད།
“ཁོས་གསལ་བྱེད་ཡི་གེ་མ་བརྗེ་ན། ངས་དབྱིབས་རྩིས་ཡག་པོར་
སློབ་ཐུབ།”ཞེས་ཨན་ཞེས་ལེ་བདའ་བྱས་སོང༌།“ངས་གཏན་སྲོལ་དེ་
ཡིད་ལ་བཟུང་ཡོད། ཡིན་ཡང་ཁོས་ནག་པང་དུ་བརྗོད་བྱ་འབྲི་དུས་
དཔེ་ཆའི་སྟེང་གི་གསལ་བྱེད་ཡི་གེ་དང་འདྲ་བོ་མི་འདུག དེ་དུས་ངའི་
མགོ་ན་བྱུང་། དགེ་རྒན་གྱིས་དེ་འདྲའི་མགོ་རྨོངས་པའི་ཐ་ཤལ་གྱི་བྱེད་
ཐབས་སྤྱད་ན་མི་འགྲིག ཁྱེད་ཀྱིས་བཤད་ན་དེ་འདྲ་ཨེ་རེད། ང་ཚོས་
ད་ལྟ་ཞིང་ལས་ལག་རྩལ་སློབ་བཞིན་པའི་སྒང་ཡིན། ངས་ས་ཆ་འདིའི་
ལམ་ཅིའི་ཕྱིར་དམར་བོ་ཡིན་པའི་གནས་ལུགས་ཤེས་སོང་། ངོ་མ་
ཡིད་དགའ་བ་ཞིག་རེད། མཱ་རཱེ་ལེ་ཡ་དང་ལྷ་ལྕམ་ལེན་རྗེ་གཉིས་ད་ལྟ་
དགའ་དགའ་སྐྱིད་སྐྱིད་ཡིན་ནམ། ལྷ་ལྕམ་ལེན་ཌྷེས་གལ་ཏེ་ཨོ་ཋི་ཝཱ་
ཡི་རྣམ་པ་ལྟར་འཕེལ་རྒྱས་ཕྱིན་ན་ཁཱ་ན་ཌྷ་མི་འགྱང་བར་རྩ་བརླག
ཏུ་འགྲོ་ངེས་ཟེར། དེ་ནི་འདེམས་དམངས་ལ་མཚོན་ན་སྐྱི་གཡའ་བའི་
ཉེན་བརྡ་ཞིག་རེད། མོས་གལ་ཏེ་སྐྱེས་མས་ཀྱང་འདེམ་ཤོག་འཕེན་
ཆོག་ན་གནས་བབ་ཡག་པོར་འགྲོ་ངེས་ཟེར། ཁྱེད་ཀྱིས་སུ་ལ་འདེམ་ཤོག་འཕེན་འདོད། མ་ཐེ་ཡུའུ།”
“སྲོལ་རྒྱུན་ཏང་ཁག”ཅེས་མ་ཐེ་ཡུའུ་ཡིས་མྱུར་དུ་ལན་སློག མ་
ཐེ་ཡུའུ་ཡིས་སྲོལ་རྒྱུན་ཏང་ཁག་ལ་འདེམ་ཤོག་འཕེན་དོན་ཡང་ཁོའི་
ཆོས་ལུགས་དད་མོས་དང་འབྲེལ་བ་ཡོད།
“ངས་ཀྱང་སྲོལ་རྒྱུན་ཏང་ཁག་ལ་འདེམ་ཤོག་འཕེན་འདོད ”ཅེས་
ཨན་ནེས་བློ་ཐག་བཅད་སོང་། “ང་རང་སྲོལ་རྒྱུན་ཏང་ཁག་ལ་འདེམ་
ཤོག་འཕེན་རྒྱུར་མོས། རྒྱུ་མཚན་ལྗཱེར་སློབ་གྲྭའི་ནང་གི་བུ་ཆུང་ལ་
ལ་རང་དབང་ཏང་ཁག་གི་ཡིན། སྐུ་ཞབས་ཧྥེ་ལེབ་ཡང་དེ་འདྲ་རེད།
རྒྱུ་མཚན་ནི་ཕི་རེ་སཱེ་ཨན་ཌྷི་རཱུའུ་སི་ཡི་ཕ་རྒན་ཡང་རང་དབང་ཏང་
ཁག་གི་རེད། ཕི་རེ་སཱེ་ཨན་ཌྷི་རཱུའུ་སིས་སྐྱེས་པ་ཚོས་གཉེན་སློང་དུས་
ནམ་རྒྱུན་ཆོས་ལུགས་ཀྱི་ཕྱོགས་ནས་སྐྱེས་མ་དེའི་ཨ་མ་ལ་རྒྱབ་སྐྱོར་
གནང་བ་དང་། ཆབ་སྲིད་ཀྱི་ཕྱོགས་ནས་སྐྱེས་མ་དེའི་ཨ་ཕ་ལ་རྒྱབ་
སྐྱོར་གནང་ཟེར། དེ་ངོ་མ་བདེན་ནམ། མ་ཐེ་ཡུའུ།”
“འུན། དེ་ངས་མི་ཤེས།”
“ཁྱེད་ཀྱིས་གཉེན་སློང་མྱོང་ཡོད་དམ། མ་ཐེ་ཡུའུ།”
མ་ཐེ་ཡུའུ་ཡིས”འུན། དེ་ནམ་ཡང་མ་མྱོང་།”ཁོས་མི་ཚེ་གང་བོར་
དོན་དེའི་སྐོར་བསམ་བློ་ཙམ་ཡང་བཏང་མྱོང་མེད།
ཨན་ནེས་ལག་གཉིས་ཀྱིས་འགྲམ་པ་བསྐྱོར་ནས་བསམ་གཞིག་གི་ཀློང་དུ་ཚུད།
“དེ་ཧ་ཅང་སྤྲོ་སྣང་ལྡན་པ་ཞིག་ཡིན་ངེས། ཁྱེད་ཀྱིས་དེ་ལྟར་མི་
འདོད་དམ། མ་ཐེ་ཡུའུ། རཱུའུ་ཌྷེ་གྷེ་ལེ་སིས་བཤད་རྒྱུར། མོ་རང་ནར་
སོན་རྗེས་དགའ་རོགས་མང་བོ་བསྒྲིགས་ནས། ཁོ་ཚོ་མོའི་ཆེད་དུ་སྨྱོ་
རུ་འཇུག་འདོད་ཟེར། ཡིན་ཡང་ངས་དོན་དེ་སྤྲོ་སྣང་དོད་པ་ཞིག་རེད་
མི་སྙམ། དེ་ལས་རྒྱུན་ལྡན་གྱི་དགའ་རོགས་གཅིག་ཡོད་ན་དགའ། རཱུའུ་
ཌྷེ་གྷེ་ལེ་སིས་འདིའི་སྐོར་ནས་དོན་མང་བོ་རྟོགས། རྒྱུ་མཚན་མོ་ལ་ཨ་
ཅེ་མང་བོ་ཡོད། ལྷ་ལྕམ་ལེན་རྦྷེས་བཤད་རྒྱུར། གྷེ་ལེ་སི་ཚང་གི་བུ་མོ་
རྣམས་བྲིན་རྒྱུག་ཆེ་བའི་བག་སོབ་གསར་བ་དང་འདྲ། སྐུ་ཞབས་ཧྥེ་
ལེབ་ཧ་ལམ་དགོང་ལྟར་ཕི་རེ་སཱེ་ཨན་བྷཻ་རཱུའུ་སི་ལ་གསབ་ཁྲིད་བྱེད་དུ་
འགྲོ་བ་ཡིན། ཡིན་ཡང་མེ་རན་ཌྷ་སི་ལོའོན་གྱིས་རྒྱལ་མོའི་སློབ་གྲྭ་ལ་
རྒྱུགས་སྤྲོད་གྲབས་ཡོད། ངས་བསམ་ན་ཕི་རེ་སྣེ་དང་བསྡུར་ན་མོ་ལ་
ལྷག་ཏུ་རོགས་རམ་མཁོ། རྒྱུ་མཚན་མོ་རྟུལ་དྲག་སོང་། ཡིན་ཡང་ཁོས་
མོ་ལ་དགོང་མོར་གསབ་ཁྲིད་ཀྱིན་མི་འདུག འཇིག་རྟེན་འདིར་ངས་
འདང་མི་དཔོག་པའི་དོན་མང་དྲག་སོང་། མ་ཐེ་ཡུའུ”
མ་ཐེ་ཡུའུ་ཡིས་འུན། ངས་ཀྱང་དོན་མང་བོ་ཞིག་ཧ་གོ་ཡོད་མེད་མི་ཤེས”
རྒྱ་ཕིབས་ལྗང་མདོག་མཁར་གྲོང་གི་བུ་མོ་ཨན་ནེ།
“འེ། ངས་ངེས་པར་དུ་བསླབ་ཚན་ལ་བསྐྱར་སྦྱོང་ལེགས་པོ་བྱེད་
དགོས། བསྐྱར་སྦྱོང་བྱས་མ་ཚར་ན་ལྗེའེན་གྱིས་ང་ལ་བྱིན་པའི་དཔེ་
དེབ་དེར་བལྟས་མི་ཆོག ཡིན་ཡང་། བསླུ་བྲིད་དེ་བཙན་དྲག་སོང་།
མ་ཐེ་ཡུའུ། ངས་དེར་རྒྱབ་གཏད་ནས་བསྡད་ཀྱང་མིག་ལམ་དུ་གསལ་
བོར་ཤར་ཡོང་། ལྗེའེན་གྱིས་མོས་དེར་ལྟ་དུས་མིག་ཆུ་མཚམས་མི་
ཆད་པར་བཞུར་སོང་ཟེར། ང་རང་ངུ་ཤོར་དུ་འཇུག་པའི་དཔེ་ཆ་ལ་
བལྟ་རྒྱུར་དགའ། གང་ལྟར་དཔེ་ཆ་དེ་མལ་ཁང་གི་ཤིང་ཏོག་བསྣུར་
མའི་སྒམ་ནང་དུ་བཞག་ནས་ཟྭ་བརྒྱབ་སྟེ་ལྡེ་མིག་ཁྱེད་ལ་སྟེར། མ་ཐེ་
ཡུའུ། གལ་ཏེ་ངས་བསྐྱར་སྦྱོང་བྱས་མ་ཚར་ན། ཁྱེད་ཀྱིས་ང་ལ་ལྡེ་མིག་
གཏན་ནས་མ་སྟེར། ངས་ཁྱེད་ལ་པུས་བཙུགས་ནས་ཞུ་བ་བྱས་ཀྱང་ང་
ལ་མ་སྟེར། གལ་ཏེ་ལྡེ་མིག་མེད་ན། བསླུ་བྲིད་ལ་ངོ་རྒོལ་བྱེད་རྒྱུ་སླ་མོ་
རེད། ང་རང་ས་དོང་དུ་སོང་ནས་ཁྱེད་ལ་ཀུ་ཤུ་ཁྱེར་ཡོང་། མ་ཐེ་ཡུའུ།
ཁྱེད་ཀྱིས་ཟ་འདོད་དམ།”
མ་ཐེ་ཡུའུས”འུན། དེ་ངས་མི་ཤེས། ཅུང་ཙམ་ཟོས་ཆོག”ཁོ་ཀུ་ཤུ་ཟ་
རྒྱུར་མི་དགའ་མོད་ཨན་ནེ་དགའ་བའི་ཆེད་དུ་དེ་ལྟར་བཤད།
ཨན་ནེས་ས་དོང་ལས་ཀུ་ཤུ་སྡེར་གང་ཁྱེར་ཡོང་། ཏག་ཏག་
སྐབས་དེར་ཕྱི་རོལ་གྱི་དར་ཆགས་པའི་ཤིང་ལམ་ལས་བྲེལ་འཚུབ་ཀྱི་
གོམ་སྒྲ་ཞིག་ཐོས་ཡོང་། དེ་མུར་ཐབ་ཚང་གི་སྒོ་ཁྲོག་སེ་ཕྱེ་སོང་། ཌྷཱའེ་
ཨན་ན་ནང་དུ་མཆོང་ཡོང་། མོའི་ངོ་མདོག་སྐྱ་ཐག་ཆོད་པར་གྱུར་
ཞིང་དབུགས་ཧལ་ཧལ་བྱེད་པ་དང་། མགོ་རས་གང་བྱུང་དུ་མགོ་ལ་
དཀྲིས་ཡོད་པ་མཐོང་བས། ཨན་ནེ་དངངས་སྐྲག་ཅིག་སྐྱེས་ནས་ལག་
པ་ལྷོད་མ་ཐག་སྒྲོན་མེ་དང་སྡེར་མ་ས་ལ་ལྷུང་ནས་ཀུ་ཤུ་དང་བཅས་
ཧྲུག་ཧྲུག་ཏུ་བཏང་སོང་། དེ་དག་ས་དོང་གི་ཐེམ་སྐས་བརྒྱུད་ནས་ཆོམ་
སྒྲ་དང་ཁྲོག་སྒྲའི་ངང་ལྷན་དུ་མར་འགྲིལ་སོང་། ཕྱི་ཉིན་མཱ་རཱེ་ལེ་ཡས་
ས་དོང་གི་ཞབས་ནས་དེ་དག་སྲེག་རོར་གྱུར་པའི་པྲ་ཚིལ་གྱི་སྣུམ་ནང་
འབྱར་ཡོད་པ་རྙེད་ནས་གཙང་དག་བྱས། ཁང་བ་མེར་འཚིག་མ་སོང་
བ་ནི་དཀོན་མཆོག་གི་དྲིན་ཡིན་སྙམ།
“ཅི་བྱུང་སོང་། ཌྷཱའེ་ཨན་ན།”ཞེས་ཨན་ནེས་སྐད་བརྒྱབ་བྱུང་།
“ཁྱེད་ཀྱི་ཨ་མས་གུ་ཡངས་གནང་སོང་བ་ཨེ་རེད།”
“འོ། ཨན་ནེ། མྱུར་དུ་ངའི་རྗེས་ལ་ཤོགཌྷཱའེ་ཨན་ནའི་སེམས་
འཚབ་ནས་མ་བཟོད་པར་ཞུ་བ་འཐེན་སོང་།“འོ། ཨན་ནེ། མེ་ནྭེ་མེའེ་
ལ་ན་ཚ་ཚབ་ཆེན་བྱུང་སོང་། མོ་ལ་ཕོག་པ་ནི་མགྲིན་པའི་གཉན་
ཚད་རེད། ཡང་མེ་རེ་ལྗོའོ་ཡིས་དེ་ལྟར་ཟེར། ཨ་ཕ་གྲོང་ཁྱེར་ནང་
ཕྱིན་སོང་། ད་ནི་སྨན་པ་གདན་ཞུ་བྱེད་མཁན་མི་འདུག མེ་ནེ་མེའེ་ན་
བ་ཧ་ཅང་ཚབ་ཆེན་འདུག མེ་རེ་ལྗོའོ་ཅི་བྱེད་འདི་བྱེད་མེད་པར་གྱུར་
ཡོད། ད་དུང་། འོ། ཨན་ནེ། ང་ཧ་ཅང་སྐྲག་བྱུང་།”
མ་ཐེ་ཡུའུ་ཡིས་ཅི་ཡང་མི་སྨྲ་བར་ཞྭ་མོ་དང་ཐོག་ལྭ་བསྣམས་
ནས་བྱ་འཕུར་བ་ལྟར་སྒོར་རྒྱུགས་སོང་བ་དང་སྨག་ནག་གི་ར་སྐོར་
ནང་གར་སོང་ཆ་མེད་དུ་གྱུར།
ཨན་ནེས“ཁོ་རང་ཤིང་རྟ་བསྐོར་ཏེ་ཁཱར་མི་ཌྷ་ལ་སྨན་པ་གདན་ཞུ་
བྱེད་དུ་འགྲོ་བ་རེད་”ཅེས་བཤད་བཞིན་བྲེལ་རྟབ་ཚབ་ཚུབ་ངང་མགོ་
དཀྲིས་དང་ཐོག་ལྭ་གྱོན་ཏེ་ལམ་ལ་ཆས། “ཁོས་མ་བཤད་ཀྱང་ངས་ཤེས་
ཡོད། མ་ཐེ་ཡུའུ་དང་ངེད་གཉིས་གཅིག་སེམས་གཅིག་གིས་ཤེས་པ་ཞིག་ཡིན།”
“ངས་བསམ་ན་ཁོས་ཁཱར་མི་ཌྷེ་ནས་སྨན་པ་རྙེད་མི་སྲིད”ཅེས་
ཌྷཱའེ་ཨན་ནས་ངུ་ཤུམ་རྒྱག་བཞིན”སྨན་པ་ཌྷིལེ་ཨིར་གྲོང་ཁྱེར་ནང
ཕྱིན་སོང་། སྨན་པ་སི་ཕེན་སིར་ཡང་ཕྱིན་ཡོད་ཤས་ཆེ། ཡང་མེ་རེ་ལྗོའོ་
ཡིས་མོས་ནི་མགྲིན་པའི་གཉན་ཚད་གཏན་ནས་མཐོང་མྱོང་མེད་ཟེར།
ལྷ་ལྕམ་ལེན་རྦྷེ་ཡང་མི་འདུག འོ། ཨན་ནེ།”
“ད་མ་ངུ་། བྷཻ་ཨན་ནེས་ལམ་སེང་བཤད་རྒྱུརངས་མགྲིན་པའི་
གཉན་ཚད་ཀྱི་བཅོས་ཐབས་ཤེས། ཁྱེད་ཀྱིས་བརྗེད་འདུག ལྷ་ལྕམ་ཧ་
མན་རྗིར་མཚེ་མ་སྤུན་གསུམ་སྐྱེས་མྱོང་། མཚེ་མ་སྤུན་གསུམ་པོར་
གཉོར་སྐྱོང་བྱས་པའི་གོ་རིམ་ཁྲོད་ངས་ཉམས་མྱོང་མང་བོ་བསགས་
སོང༌། ཁོ་ཚོ་རེ་རེ་བཞིན་མགྲིན་པའི་གཉན་ཚད་ཕོག་མྱོང་། ཏོག་ཙམ་
སྒུག ང་སོང་ནས་གློ་སྨན་དམ་བེ་གང་ཁྱེར་ཡོང་། ཁྱེད་ཚང་ལ་དེ་མེད་པ་འདྲ། ད་ལྟ་འགྲོ་རྒྱུ་བྱེད།”
བུ་མོ་གཉིས་ཀས་ལག་གདང་སྦྲེལ་ནས་གོམ་སྟབས་མྱུར་མོས་
མཛའ་གྲོགས་རྐང་ལམ་བརྒྱུད་པ་དང་། ལྟག་རྒྱབ་ཀྱི་ཪྙིད་རུལ་དུ་
གྱུར་པའི་ཞིང་ཐང་བརྒལ་ཏེ་ཕྱིན། ཁ་བའི་འབབ་ཚད་མཐུག་རྐྱེན་
ནགས་ཁྲོད་ཀྱི་མྱུར་ལམ་བརྒྱུད་ནས་འགྲོ་ཐབས་བྲལ། ཨན་ནེས་
སེམས་གཏིང་ནས་མེ་ནཱཾ་མེའེ་ལ་སེམས་ཁུར་བྱེད་བཞིན་ཡོད་ནའང་
འཆར་ཡན་གྱིས་ཕྱུག་པའི་ཡུལ་ལྗོངས་ཀྱི་མཛེས་པ་དེར་སྣང་མེད
བྱེད་ཐབས་བྲལ། མོའི་སེམས་སུ་བློས་ཐུབ་གྲོགས་མོ་དང་ཡང་བསྐྱར་
མཛེས་ལྗོངས་མྱོང་རོལ་བྱས་པའི་ཚོར་སྣང་སྐྱེས།
མཚན་མོ་དེར་རླུང་གི་རྒྱུ་བ་གྲང་ཞིང་བསིལ། ཕྱོགས་བཞིར་ནག་
ཡོར་ཡོར་གྱི་གྲིབ་གཟུགས་ལས་མི་སྣང་། གངས་ཀྱི་རི་བོ་ལ་དངུལ་
འོད་སྤྲོ། དབེན་འཇགས་ཀྱི་ཞིང་ཁའི་བར་སྣང་དུ་སྐར་འོད་ལམ་ལམ་
འཚེར། ག་ས་གང་དུ་མདོག་ནག་ཅིང་རྩེ་རྣོ་བའི་ཐང་ཤིང་ཀྲོང་ངེར་
འགྱིང་འདུག སྡོང་བོའི་ཡལ་གས་གངས་ཀྱི་ལྭ་བ་གྱོན་ཡོད། ཡལ
གའི་བར་གསེང་ལས་ཕྱོགས་ངེས་མེད་དུ་རྒྱུ་བའི་ཐོར་རླུང་འུར་སྒྲ་དང་
བཅས་ལྡང་ཡོང་། ཨན་ནེ་ལ་མཚོན་ན། ཡུན་རིང་མ་འགྲོག་པའི་བློས་
ཐུབ་གྲོགས་མོ་དང་མཉམ་དུ་ངོ་མཚར་གྱིས་ཁེངས་པའི་ཡིད་འོང་གི་
མཚན་ལྗོངས་འདི་མྱོང་རོལ་བྱེད་པར་དགའ་བ་འབུམ་གྱིས་མྱོས་ཡོད།
ལོ་གསུམ་ལྗེའེན་གྱི་མེ་ནྭེ་མེའེ་ཡི་མགྲིན་ནད་ཚབ་ཆེན་དུ་ཕྱིན་
ནས་ཚ་བ་ཆེན་པོ་རྒྱས་པ་དང་། ཐབ་ཚང་གི་འབོལ་ཁྲིའི་སྟེང་སེམས་
འཚབ་ཡིད་འཁྲུགས། མིད་པ་འགག་ནས་དབུགས་གཏོང་ལེན་ཁག་
པོར་གྱུར་ནས་འདུག ཡང་མེ་རཱེ་ལྗོའོ་ནི་ཐང་ཤ་དོད་ཅིང་དམར་
མདངས་ཆགས་པའི་ཧྥ་རན་སིའི་བུ་མོ་ཞིག་ཡིན། ལྷ་ལྕམ་བྷ་རེ་སྒོར་
འགྲོ་དུས་ཆེད་དུ་ཧྥ་རན་སིའི་བུ་མོ་འདི་བྱིས་པ་ལ་བདག་སྐྱོང་བྱེད་དུ་
བོས་པ་ཡིན། ད་ལྟ་མོ་འུ་ཐུག་ཐབས་ཟད་དུ་གྱུར་ནས་སེམས་འཚབ་ཏེ
འདུག་བཟོད་མི་བདེ་བར་གྱུར་འདུག ཐབས་གང་ཡང་ཡིད་ལ་འཁོར་
རྒྱུ་མི་འདུག འཁོར་ཡང་དེ་ལྟར་བསྒྲུབ་མི་ཕོད།
ཨན་ནེས་ཟོར་ཡང་བྱང་གོམས་ཀྱི་སྒོ་ནས་མྱུར་སྐྱོབ་མགོ་བརྩམས་སོང་།
“མེ་ནེ་མེའེ་ལ་མགྲིན་ནད་ཚབ་ཆེན་ཕོག་སོང་། ཡིན་ཡང་ངས་
དེ་ལས་ཚབ་ཆེ་བ་མཐོང་མྱོང་། ང་ཚོས་ཐོག་མར་ཆུ་ཁོལ་མང་ཙམ་
བསྐོལ་དགོས། ཌྷཱའེ་ཨན་ན། ཐབ་ཚང་ནང་དུ་ད་དུང་ཆུ་ཁོལ་གློག་རྫ་
གང་ཡོད་པ་ཐག་ཆོད་ཡིན། ཆོག་གི ད་ཁ་གང་སོང་། མེ་རེ་ལྗོའོ། ཁྱེད་
ཀྱིས་རྩིག་ཐབ་ནང་དུ་བུད་ཤིང་སྣོན། ད་ངས་ཁྱེད་ལ་མང་བོ་མི་བཤད།
ཁྱེད་ཀྱིས་ལོས་ཤེས། ད་ལྟ། ངས་མེ་ནཱི་མེའེ་ཡི་ལྭ་བ་ཕུད་ནས་མོ་རང་
མལ་ཁྲིའི་སྟེང་འཇོག་དགོས། ཌྷཱའེ་ཨན་ན། ཁྱེད་སོང་ནས་འབོལ་རས་
ཤིག་ཚོལ། ཐོག་མར་ཁྱེད་ཀྱིས་མོ་ལ་གློ་སྨན་ཞིག་བསྟེན་དུ་ཆུགས།”
མེ་ནཱེ་མེའེ་སྨན་འཐུང་རྒྱུར་འཐད་པ་མི་འདུག ཡིན་ཡང་ཨན་
ནེ་ལ་མཚོན་ན། མཚེ་མ་སྤུན་གསུམ་གཉོར་སྐྱོང་བྱས་པ་བརྒྱུད་ཕུན་
སུམ་ཚོགས་པའི་ཉམས་མྱོང་ཐོབ་ཡོད་པས་དེ་ལས་སླ་བོ་རེད། སེམས་
འཚབ་ནས་འདུག་བཟོད་མི་བདེ་བའི་འཁྱོལ་དཀའ་བའི་མཚན་མོ་
དེར། མེ་ནཱ་ཡིས་གློ་སྨན་རྐང་འགའ་འཐུང་སོང་། བུ་མོ་གཉིས་ཀྱིས་
སེམས་ཞིབ་མོས་མནར་གཅོད་མྱོང་བཞིན་པའི་མེ་ནེ་མེའེ་ལ་གཉོར་
སྐྱོང་གང་ལེགས་བྱེད་བཞིན་ཡོད། ཡང་མེ་རེ་ལྗོའོ་ཡིས་གམ་དུ་རང་
ནུས་ཅི་ལྕོགས་ཀྱིས་སྲི་ཞུ་སྒྲུབ་བཞིན་འདུག ཁང་བའི་ནང་མེ་ལྕེ་འུར་
འུར་འབར་བཞིན་ཡོད། མོས་སྨན་ཁང་ཞིག་གི་མགྲིན་ནད་ནད་པ་
ཡོངས་ལ་འདང་ངེས་པའི་ཆུ་ཁོལ་བསྐོལ་འདུག
མ་ཐེ་ཡུའུ་ཡིས་སྨན་པ་ཁྲིད་ཡོང་དུས་མཚན་གུང་ཆུ་ཚོད་གསུམ་
ལ་སླེབས་འདུག ཁོ་རང་སི་ཕེན་སིར་ཝེའེལ་ལ་ཕྱིན་ནས་སྨན་པ་
ཁྲིད་ཡོང་འདུག ཡིན་ཡང་མྱུར་སྐྱོབ་བྱེད་པའི་ཛ་དྲག་དུས་ཚོད་སྔ་
མོ་ནས་ཡོལ་ཟིན། ད་ལྟ་མེ་ནེ་མེའེ་ཇེ་བདེར་ཕྱིན་ནས་གཉིད་སྟུག་པོ་ལོག་འདུག
“ཅུང་མིན་ན་ང་རེ་ཐག་ཆད་སོང་།”ཞེས་ཨན་ནེས་འགྲེལ་བཤད་
བྱེད་རྒྱུར།“དང་ཐོག་མོའི་ན་ཚ་ཚབ་ཆེན་དུ་ཕྱིན་ནས་ཧ་མན་ངྷི་ཚང་
གི་མཚེ་མ་སྤུན་གཉིས་ལས་ཀྱང་སྡུག་ཏུ་ཕྱིན། ཐ་ན་མཚེ་མ་ཆེས་ཆུང་
བ་དེ་ལས་ཀྱང་སྡུག་ཏུ་ཕྱིན། ངས་མོ་དབུགས་འགག་ནས་འཆི་རྒྱུ་
རེད་སྙམ་ཡོད། དམ་བེ་འདིའི་ནང་གི་གློ་སྨན་ཡོངས་མོས་འཐུང་ཚར།
ཆེས་མཐའ་མཇུག་གི་དེ་འཐུང་དུས། ངས་རང་གིས་རང་ལ་འདི་ལྟར་
ཆིག་ལབ་བརྒྱབ། ཌྷཱའེ་ཨན་ན་ལ་བཤད་པ་མིན། ཡང་མེ་རེ་ལྗོའོ་
ལ་བཤད་པའང་མིན། རྒྱུ་མཚན་ངས་མོ་རང་གཉིས་ཀ་སེམས་ཁུར་
ལ་གཏད་མི་བསམ། “འདི་ནི་ངའི་ཆེས་མཐའ་མཇུག་གི་རེ་བ་ཡིན།
ཐེངས་འདིར་ཡང་ངལ་བ་སྟོང་ཟད་དུ་འགྲོ་ཉེན་ཆེ། ཡིན་ཡང་སྐར་མ་
གསུམ་མ་འགོར་བར། མོས་ལུད་པ་ཞིག་གླལ་སྒྱིང་བྱས་ནས་ཕྱིར་ཕྱུང་
རྗེས་ཇེ་བདེར་ཕྱིན་སོང་། དེ་དུས་ཀྱི་ངའི་བློ་བདེ་དགའ་ཚོར་དེ་ཁྱེད་ཀྱི་
ཚོར་ཐུབ་བམ། སྨན་པ། ཚོར་བ་དེ་སྐད་ཆས་བརྗོད་ཐབས་བྲལ། ཁྱེད་
ཀྱིས་ཤེས་གསལ་ལྟར་དོན་ལ་ལ་ཞིག་ནི་སྨྲ་བསམ་བརྗོད་འདས་ཡིན།”
“རེད། ངས་ཤེས་ཡོད།”སྨན་པས་འཐད་པའི་མགོ་ལྕོག་ལྡེམ་བཞིན་
ཨན་ནེ་ལ་བལྟས། ཚུལ་དེ་ནི་མོའི་སྨྲ་བསམ་བརྗོད་འདས་ཀྱི་ཚོར་བ་
དེར་བསམ་མནོ་གཏོང་བཞིན་པ་འདྲ། ཕྱིས་སུ་ཁོས་ལྷ་ལྕམ་བྷ་རཱེ་ལ་བཤད་རྒྱུར།
“ཁ་ཐི་བྷིར་ཋི་ཚང་གི་བུ་མོ་ཆུང་ཆུང་སྐྲ་ལོ་དམར་པོ་ལྗེའེན་དེ་ཧ་
ཅང་སྤྱང་པོ་འདུག མོས་ཁྱེད་ཚང་གི་བྱིས་པའི་སྲོག་བསྐྱབས་སོང་། ང་
ཡོང་དུས་འཕྱི་དྲག་སོང་། མོ་ལ་ནུས་པ་དང་བློ་སྤོབས་ཧ་ལས་པ་འདུག
དེ་ནི་བུ་མོ་ཆུང་ཆུང་དེ་ལྟ་བུ་ཞིག་གིས་བསྒྲུབ་ཐུབ་རྒྱུ་ཞིག་མ་རེད།”
རི་ལུང་ཁ་བས་བཀླུབས་པའི་མཛེས་སྡུག་གི་དགུན་ཁའི་ཞོགས་
པ་འདིར། ཨན་ནེ་ཕྱིར་ཁྱིམ་དུ་ལོག ཞག་གང་བོར་གཉིད་ཆག་རྐྱེན་
གཉིད་འཐིབས་ཡོང་གི་འདུག ཡིན་ཡང་དཀར་བོང་བོང་གི་ཁ་བས་
གཡོགས་པའི་ཞིང་ཐང་བརྒལ་དུས། མཛའ་གྲོགས་རྐང་ལམ་སྟེང་གི
དྭངས་གསལ་གྱི་ཇ་སྡོང་སེར་བོའི་འོག་འགྲོ། ཨན་ནེས་ངལ་བ་འཛེམ་
མེད་སྒོས་མ་ཐེ་ཡུའུ་ལ་རྫོགས་རྒྱུ་མེད་པའི་སྐད་ཆ་མང་བོ་བཤད་སོང་།
“འོ། མ་ཐེ་ཡུའུ། དེ་རིང་གི་ཞོགས་པ་འདི་ཇི་འདྲའི་མཛེས་སྡུག་
ལྡན་པ་ཞིག་རེད་ཨང་། འཇིག་རྟེན་འདིའི་ཡོད་ཚད་དཀོན་མཆོག་
གིས་ང་དགའ་རུ་འཇུག་ཆེད་འཆར་བཀོད་བྱས་པ་དང་འདྲ། ཨེ་རེད།
སྡོང་བོ་དེ་དག་ནི་ཕུ་བཏབ་ན་ཁུར་ལོས་འགྲོ་སྙམ་ཡོང་། ཕུའུ། ང་
རང་ཁ་བས་བཀླུབས་པའི་འཇིག་རྟེན་ཞིག་ཏུ་སྡོད་པར་དགའ་བས་
མྱོས་ཡོད། དེ་ན་ཁྱོད་ཇི་འདྲ་རེད། ལྷ་ལྕམ་ཧ་མན་བྷིས་མཚེ་མ་སྤུན་
གསུམ་སྐྱེས་པར་ང་ཧ་ཅང་དགའ་ཡོད། དེ་མིན་ངས་མེ་ནྭེ་མེའེ་ལ་ཇི་
ལྟར་རོགས་བྱེད་རྒྱུ་ཤེས་མི་སྲིད། སྔོན་ཆད་ང་མཚེ་མ་སྤུན་གསུམ་ལ་
དགའ་བོ་མེད། ཡིན་ཡང་ད་ལྟ་འགྱོད་པ་སྐྱེ་སོང་། འོ། མ་ཐེ་ཡུའུ། ང་
ངལ་དུབ་བྱུང་། དེ་རིང་སློབ་གྲྭར་འགྲོ་ཐུབ་རྒྱུ་མ་རེད། གཉིད་འཐིབས་
ནས་མིག་ཀྱང་འབྱེད་དཀའ་འདུག ཡིན་ཡང་ང་ཁྱིམ་དུ་སྡོད་མི་
བསམ། རྒྱུ་མཚན་ལྗེའར་རྒྱུགས་འབྲས་སྟེང་ངའི་སྔོན་ཆོད་ཉེན་ཆེ།
ཡིན་ཡང་། དཀའ་ངལ་ཇི་ལྟར་ཆེ་ན་རྒྱལ་ཁ་ཐོབ་རྗེས་དེ་ལྟར་ཡིད་ཚིམ་ཡོང་། ཨེ་རེད།”
“འུན། ངས་བསམ་ན་ཁྱེད་ཀྱིས་ལེགས་པོ་འཁྱོང་ངེས་མ་ཐེ་ཡུའུ་
ཡིས་ཨན་ནེ་ཡི་སྐྱ་ཐག་ཆོད་པའི་གདོང་དང་ནག་པོར་གྱུར་བའི་མིག་
མཐའ་ལ་བལྟས་ནས་ཁྱེད་རང་གཉིད་ལོག ཁྱིམ་ལས་ངས་ལས་ཆོག”
ཨན་ནེས་ཁོའི་ཁར་ཉན་ནས་མལ་ཁྲིའི་སྟེང་གཉིད་སྐྱིད་པོ་ལོག
སད་ཡོང་དུས་ཉིན་གུང་ཡོལ་འདུག མོ་རང་ཐབ་ཚང་དུ་ཕྱིན། མཱ་རེ་ལེ་
ཡ་སྔ་མོ་ནས་ཕྱིར་སླེབས་ཟིན་འདུག་པ་དང་ཐབ་ཚང་དུ་བལ་ལྭ་ཞིག་སླ་བཞིན་འདུག
“འོ། ཁྱེད་ཀྱིས་སྲིད་འཛིན་མཐོང་བྱུང་ངམ།”ཞེས་ཨན་ནེས་ལམ་
སེང་འདྲི་རྒྱུར“ཁོའི་བྱད་གཟུགས་ག་འདྲ་འདུག མཱ་རཱེ་ལེ་ཡ།”
“འེ། ཁོ་སྲིད་འཛིན་དུ་བསྐོ་བཞག་ཐུབ་པ་ནི་ཁོའི་སྐྱེས་གཟུགས་
ལ་བརྟེན་པ་གཏན་ནས་མ་རེད།”ཅེས་མཱ་རཱེ་ལེ་ཡས་བཤད་རྒྱུར“ཁོ་
ལ་སྣ་ཧ་ཅང་བཙོག་པོ་ཞིག་འདུག ཡིན་ཡང་ཁོ་གནས་ལུགས་
སྨྲ་མཁས་པ་ཞིག་རེད། དེ་བས་ང་སྲོལ་རྒྱུན་ཏང་ཁག་གི་ཆེད་གཟི་
བརྗིད་སྐྱེས་ཡོང་། འོན་ཏེ་ལྷ་ལྕམ་རེའེ་ཆིལ་ལེན་ཌྷ་ནི་རང་དབང་ཏང་
ཁག་གི་གྲས་ཡིན། མོ་སྲིད་འཛིན་གསར་བ་དེར་སྤྲོ་བ་ཡོད་ཀྱིན་མི་
འདུག ཨན་ནེ། ཁྱེད་ཀྱི་གུང་ཟས་སྲོ་སྒམ་ནང་དུ་ཡོད། ཁྱེད་ཀྱིས་ད་
དུང་གསོག་ཉར་ཁང་ནས་ཕི་ལམ་ལྗང་ཁུ་དང་ཤིང་ཏོག་བསྣུར་མ་ཁྱེར་
ཡོང་ཆོག ཁྱེད་རང་ལྟོགས་ཡོད་ལས་ཆེ། མ་ཐེ་ཡུའུ་ཡིས་ང་ལ་མདང་
ནུབ་ཀྱི་དོན་དེའི་སྐོར་བཤད་སོང་། སྟབས་ལེགས་པ་ཞིག་ལ་ཁྱེད་ཀྱིས་
བཅོས་ཐབས་དེ་ཤེས་ཡོད། ངས་ཀྱང་མི་ཤེས། རྒྱུ་མཚན་ངས་མགྲིན་
ནད་ཕོག་པའི་མི་ཞིག་མཐོང་མྱོང་མེད། ཆོག་གི ད་ཟ་མ་ཟོས་རྗེས་
བཤད། ཁྱེད་ལ་ད་དུང་བཤད་རྒྱུ་མང་བོ་ཡོད་པ་འདྲ། ཡིན་ཡང་དེ་དག་
གནས་སྐབས་སུ་ཁོག་པའི་ནང་བསྐྱུར།”
མཱ་རཱེ་ལེ་ཡར་ཡང་ཨན་ནེ་ལ་བཤད་རྒྱུ་ཞིག་ཡོད་མོད་ཀྱང་ལམ་
སེང་མ་བཤད། རྒྱུ་མཚན་མོས་གཏམ་བཟང་དེ་ཐོས་རྗེས་དགའ་དྲག་
ནས་གནམ་ལྡིང་ས་ལྡིང་བྱས་ཏེ་ཟ་མ་ཟ་བའི་དོན་དེ་སྣང་མེད་དུ་
བསྐྱུར་ངེས། ཨན་ནེས་ཟས་སྡེར་ནང་གི་ཕི་ལམ་ལྗང་ཁུ་དང་ཤིང་ཏོག་
བསྣུར་མ་ཡོངས་ཟོས་ཚར་རྗེས་མཱ་རེ་ལེ་ཡས་ད་གཟོད་མོ་ལ།
“དེ་རིང་ཕྱི་དྲོ་ཁྱོད་གཉིད་ལོག་དུས་ལྷ་ལྕམ་བྷ་རཱེ་འདིར་སླེབས་
ཡོང་། ཨན་ནེ། མོ་ཆེད་དུ་ཁྱོད་ལ་བལྟ་རུ་ཡོང་བ་ཡིན་འདུག ཡིན་
ཡང་ངས་ཁྱོད་གཉིད་ལས་བསླངས་མ་བཟོད། མོས་ཁྱོད་ཀྱིས་མེ་ནེ་
མེའེ་ཡི་སྲོག་བསྐྱབས་པ་དང་རྒུན་ཆང་གི་དོན་དེ་ཁྱོད་ལ་མ་ཉེས་ཁ་
གཡོག་ཐེབས་སོང་། མོ་གུ་ཡངས་ལ་གཏོང་རོགས། ཌྷཱའེ་ཨན་ན་དང་
ཁྱེད་གཉིས་སྔར་བཞིན་གྲོགས་བཟང་བོར་འགྱུར་ཆོག་ཅེས་ཞུ་བཞིན་
འདུག གལ་ཏེ་ཁྱོད་འཐད་པ་ཡིན་ན། དོ་ནུབ་ཁོ་ཚང་ལ་སོང་ཆོག
ཌྷཱའེ་ཨན་ནར་ཆམ་པ་ཕོག་ཡོད་པས་སྒོ་ཕྱི་རོལ་ཏུ་འགྲོ་མི་རུང་། འོ།
ཨན་ནེ་ཤེར་ལཱེ། དགའ་བ་ཐལ་དྲག་བྱུང་ནས་གང་བྱུང་མང་བྱུང་མ་བྱེད།”
ཉེན་བརྡ་འདི་ངོ་མ་དགོས་ངེས་ཤིག་རེད། སྐད་ཅིག་ཙམ་ལ་ཨན་
ནེ་གནམ་ལྡིང་ས་ལྡིང་བྱས་སོང་། སྤྲོ་བ་འབུམ་གྱིས་མྱོས་ནས་ངོ་གདོང་
ལ་དགའ་སྤྲོའི་མདངས་ཀྱིས་ཁེངས་སོང་།
“འ། མཱ་རཱེ་ལེ་ཡ། ང་ད་ལྟ་ཉིད་དུ་འགྲོ། དཀར་ཡོལ་མི་བཀྲུ།
ཨེ་ཆོག ང་ཕྱིར་ཡོང་རྗེས་བཀྲུ་ཆོག ད་ནི་སེམས་ལྷོད་ལ་བབས་
ནས་དཀར་ཡོལ་བཀྲུ་བའི་སྤྲོ་སྣང་མེད་པའི་ལས་ཀ་འདིའི་རིགས་བྱེད་ཐབས་བྲལ།”
“ཆོག་གི ཆོག་གི ད་སོང་།”མཱ་རཱེ་ལེ་ཡས་མོ་གཅེས་ལང་ལ་
བཏང་སོང་།“ཨན་ནེ་ཤེར་ལཱེ། ཁྱོད་སྨྱོས་པ་ཡིན་ནམ། མྱུར་དུ་ནང་ལ་
ཡོང་ནས་ལྭ་བ་གྱོན་དགོས། ཡིན་ཡང་ག་ཙམ་བོས་ཀྱང་ངལ་བ་སྟོང་
ཟད་རེད། མོས་ཞྭ་མོ་དང་མགོ་རས་ཀྱང་མ་གྱོན་པར་སྒོར་རྒྱུགས་
སོང་། སྐྲ་ལོ་ཕྲག་པར་གློད་ནས་ཤིང་ཏོག་ར་བ་བརྒྱུད་དེ་བྱ་འཕུར་བ་
ལྟར་རྒྱུགས་འགྲོ་བའི་རྣམ་པ་དེ་མཐོང་ན་མོ་རང་ལམ་ནས་གྲང་ཤི་མི་ཐེབས་སམ་སྙམ་ཡོང་།”
ནོར་འཛིན་སྒེག་མོས་མཛེས་སྡུག་གི་ཁ་བའི་ལྭ་བ་མནབས་པའི་
དགུན་དུས་ཀྱི་ས་སྲོད་དེར། ཨན་ནེ་གནམ་ལྡིང་ས་ལྡིང་བྱེད་བཞིན་
ཁྱིམ་དུ་ལོག བས་མཐའ་མི་མངོན་པའི་ཀླུང་ཐང་དང་སྨག་ནག་ཁྲོད་
ཀྱི་ཇ་སྡོང་གི་རི་ལུང་། བར་སྣང་དུ་གསལ་ལ་མི་གསལ་བར་སྣང་བའི་
མདོག་དམར་སེར་གྱི་མཚམས་སྤྲིན། རྒྱང་རིང་གི་ལྷོ་ནུབ་ཕྱོགས་ཀྱི་
གནམ་མཐའི་མཚམས་ནས། སྐར་ཆེན་ཞིག་མུ་ཏིག་རྡོག་པོ་ཞིག་དང་
འདྲ་བར་འོད་ལམ་ལམ་འཚེར་བཞིན་གདའ། གངས་ཀྱིས་བཀླུབས་
པའི་རི་ཚོགས་ལས་གངས་གྲུའི་དྲིལ་བུ་ཞིག་དུས་ངེས་མེད་དུ་གསལ་
དྭངས་ངེར་གྲགས་ཡོང་། དེ་ནི་ལྷའི་ཕོ་ཉའི་ཅོང་བརྡ་དང་འདྲ་བར་
དྭངས་བསིལ་གྱི་མཚན་མོའི་མཁའ་རླུང་བརྒྱུད་ནས་རྒྱང་རིང་དུ་
མཆེད། ཡིན་ཡང་རོལ་དབྱངས་དེ་དག་ནི་ཨན་ནེའི་ངག་ལས་བརྡོལ་
བའི་སྙན་འཇེབས་ཡིད་དབང་འགུག་པའི་གླུ་སྐད་ཀྱི་དོ་ཟླ་མིན།
“ཁྱེད་ཀྱིས་ལྟོས་དང་། ཁྱེད་ཀྱི་མདུན་ན་འགྲེང་ཡོད་པ་ནི་བདེ་སྐྱིད་
ཀྱིས་མྱོས་པའི་མི་ཞིག་རེད། མཱ་རེ་ལེ་ཡ།” “ང་ཧ་ཅང་དགའ་སོང་།
ངོ་མ་ཡིན། ད་ལྟ་ངས་རང་གི་སྐྲ་ལོ་དམར་པོ་ཡིན་པར་དོ་སྣང་རྩ་བ་
ནས་བྱེད་ཀྱི་མེད། ལྷ་ལྕམ་བྷ་རཱེ་ཡིས་ང་ལ་འོ་བྱས་སོང་། མ་ཟད་ད་དུང་
ངུས་སོང་། མོས་ང་ལ་དགོངས་དག་ཞུས་པར་མ་ཟད་བཀའ་དྲིན་ནམ་
ཡང་མི་བརྗེད་ཟེར་བས། ང་ངོ་མ་ཁ་སྐྱེངས་པ་བཟོས་སོང་། མཱ་རཱེ་ལེ་
ཡ༑ ངས་ཅི་ནུས་ཀྱིས་གུས་ཞབས་ལྡན་པའི་ངང་ངས་ཁྱེད་ལ་ལེ་བདའ་
བྱེད་ཀྱི་མེད། ལྷ་ལྕམ་བྷ་རེ། ངས་ཡང་བསྐྱར་ཁྱེད་ལ་ཁག་ཐེག་བྱེད།
ངས་བསམ་གཟས་ནས་དེ་ལྟར་བྱས་པ་མིན། ད་ནས་འདས་དོན་ཆུ་ལ་
བསྐྱུར།” སྐད་ཆ་འདི་ལྟར་བཤད་ན་ཧ་ཅང་འོས་ཤིང་འཚམ་པ་ཞིག་མ་ཡིན་ནམ། མཱ་རེ་ལེ་ཡ།
“ངས་ལྷ་ལྕམ་བྷ་རེ་ངོ་གནོང་དུ་བཅུག་སོང་། ཕྱི་དྲོར་ཌྷཱའེ་ཨན་
ན་དང་ངེད་གཉིས་མཉམ་དུ་རྩེད་མོ་རྩེ་ནས་སྐྱིད་པོ་བཏང་སོང་། ཌྷཱའེ་
ཨན་ནས་ང་ལ་བལ་སྐུད་བསླ་སྟངས་གསར་བ་ཞིག་ཁྲིད་སོང་། དེ་ནི་
མོའི་ཨ་ནེ་ཞིག་ལས་བསླབས་པ་ཡིན་ཟེར། ཨ་ཝན་ལཱེ་ན་ངེད་གཉིས་
མ་གཏོགས་དེ་ཤེས་མཁན་མི་འདུག ང་ཚོས་ད་དུང་གཟབ་ནན་ངང་
མནའ་བསྐྱལ་ནས་མི་སུ་ལའང་མི་བཤད་པའི་དམ་བཅས། ཌྷཱའེ་ཨན་
ནས་ང་ལ་དབྱིབས་མཛེས་སྤུས་ལེགས་ཀྱི་བྱང་བུ་ཞིག་བྱིན། སྟེང་དུ་རྒྱ་
སེ་མེ་ཏོག་གི་ཕྲེང་བ་ཕབ་ཡོད། ད་དུང་སྙན་ངག་ཞིག་ཀྱང་ཟུར་རྒྱན་དུ་བྲིས་ཡོད།”
“གལ་ཏེ་ང་ཁྱོད་ལ་དགའ་བ་བཞིན་ཁྱོད་ང་ལ་དགའ་ན།”
“འུ་གཉིས་མཛའ་བརྩེ་སྲོག་ལ་བབས་ཀྱང་འགྱུར་མི་སྲིད།”
“བདེན་པ་བདེན་རྐྱང་ཡིན། མཱ་རཱེ་ལེ་ཡ། ངེད་གཉིས་ཀྱིས་སྐུ་
ཞབས་ཧྥེ་ལེབ་ལ་ངེད་གཉིས་ཡང་བསྐྱར་གྲལ་མཚེས་སུ་བཀོད་སྒྲིག་
རྒྱག་པའི་རེ་ཞུ་བྱ་ཆོག གྷིར་ཋི་ཕཱའེ་ཡི་གྲལ་མཚེས་སུ་མེ་ནེ་ཨན་ཎྙི་
རཱུའུ་སི་བཀོད་སྒྲིག་བརྒྱབ་ཆོག ང་ཚོའི་ཕྱི་དྲོའི་ཇ་ཧ་ཅང་གཟབ་རྒྱས་
འདུག ལྷ་ལྕམ་བྷ་རཱེས་ཆེས་ལེགས་པའི་ཇ་སྣོད་ཀྱིས་ང་ལ་སྐུ་མགྲོན་
གལ་ཆེན་ཞིག་ལྟར་སྣེ་ལེན་ཡག་པོ་བྱས་སོང་། དེ་དུས་ཀྱི་ངའི་དགའ་
ཚོར་དེ་སྨྲ་བསམ་བརྗོད་འདས་ཤིག་རེད། སྔོན་ཆད་མི་གཞན་གྱིས་ང་
ལ་འདི་ལྟ་བུའི་གུས་བརྩི་གཏན་ནས་བྱེད་མྱོང་མེད། ང་ཚོས་ཤིང་ཏོག་
སྒོང་བག་དང་། ཏན་ཞིམ། བག་སོབ། ད་དུང་ཤིང་ཏོག་བསྣུར་མ་རིགས་
གཉིས་སོགས་གང་འདོད་དུ་ཟོས། ལྷ་ལྕམ་བྷ་རཱེ་ཡིས་ང་ལ་ཇ་འཐུང་
མིན་དྲིས་པ་དང་། ད་དུང་“མོའི་ཨ་ཕས་ཅིའི་ཕྱིར་ཀ་ར་གོ་སྲབ་དེ་ཨན་
ནེ་ལ་མི་སྟེར་བ་ཡིན་ནམ་ཟེར། མཱ་རཱེ་ལེ་ཡ། རང་ཉིད་མི་ཆེན་ཞིག་ཏུ་
བརྩིས་ཏེ་མགྲོན་བསུ་ཐོབ་པའི་ཚོར་བ་དེ་ཧ་ཅང་སྐྱིད་སོང་། ནར་སོན་
ནས་མི་དར་མར་ཆགས་པ་ནི་དོན་ཡག་པོ་ཞིག་ཡིན་ཐག་ཆོད་རེད།”
མཱ་རཱེ་ལེ་ཡས་དབུགས་རིང་ཞིག་འཐེན་ནས་བཤད་རྒྱུར། “དེ་ངས་མི་ཤེས།”
“ཧེ། གང་ལྟར་ང་ནར་སོན་རྗེས”ཨན་ནེས་བློ་ཐག་ཆོད་པའི་ངང་
བཤད་རྒྱུར་“ཕྱིས་སུ་བུ་མོ་ཆུང་ཆུང་ལ་ཁ་བརྡ་བྱེད་དུས། ངས་ཀྱང་མོ་
རང་མི་ཆེན་ཞིག་ཏུ་བརྩི་དགོས། གལ་ཏེ་མོ་རང་གིས་ཁ་ཕོ་ཆེན་པོས་
སྐད་ཆ་བཤད་ཀྱང་ངས་འཕྱ་དགོད་བྱེད་མི་སྲིད། ངས་རང་གི་ཡིད་
སྐྱོ་བའི་མི་ཚེའི་ཉམས་མྱོང་ལས་དེ་དག་གིས་གཞན་སེམས་གསོད་
པ་ཤེས་ཡོད། ནུབ་ཇ་འཐུང་རྗེས། ཌྷཱའེ་ཨན་ན་དང་ངེད་གཉིས་ཀྱིས་
མཉམ་དུ་པཱོ་ཧྥེ་ཀ་ར་བཟོས་པ་ཡིན། ཡིན་ཡང་བཟོས་པ་དེ་ཙམ་ཡག་
རྒྱུ་མི་འདུག དེ་ངེད་གཉིས་ཀྱིས་སྔོན་ཆད་གཏན་ནས་བཟོ་མ་མྱོང་
བས་ཡིན་སྲིད། ཌྷཱའེ་ཨན་ནས་སྡེར་མའི་ནང་དུ་མར་བྱུགས་ནས་ང་ལ་
བློ་ཧྥེ་ཀ་ར་དཀྲུགས་སུ་བཅུག ཡིན་ཡང་ངས་བརྗེད་སོང་བས། ཀ་ར་
ཚིག་ནས་ཉོག་ཏུ་བཏང་སོང་། དེ་ནས་ངས་ཀ་ར་ཁྱེར་ཡོང་ནས་ཉི་མར་
སྐམ་པ་ཡིན། ཡིན་ཡང་བྱི་ལ་ཞིག་གིས་སྟེང་དུ་སྤོས་པས་ཀ་ར་དེ་མི་
གཡུག་ཐུ་མེད་བྱུང་། ཋཱོ་ཧྥཱེ་ཀ་ར་བཟོས་ན་ངོ་མ་སྤྲོ་སྣང་དོད་པོ་འདུག
ཕྱིར་ཁྱིམ་དུ་ལོག་དུས། ལྷ་ལྕམ་བྷ་རཱེ་ཡིས་ཁོམ་དུས་ཡང་བསྐྱར་ཤོག་
ཟེར། ཌྷཱའེ་ཨན་ན་སྒེའུ་འགྲམ་དུ་བསྡད་ནས་མཚམས་མི་ཆད་པར་
ང་ལ་འོ་བྱེད་པའི་ཉམས་འགྱུར་ཤ་ཚ་མོ་འགའ་བསྟན་སོང་། ངས་ཁྱེད་
ལ་ཁག་ཐེག་བྱེད། མཱ་རཱེ་ལེ་ཡ། དོ་ནུབ་ངས་གསོལ་བ་འདེབས་བསམ།
དོན་འདིར་རྟེན་འབྲེལ་ཞུ་ཆེད། ངས་ཐུན་མོང་མ་ཡིན་པའི་གསོལ་
འདེབས་སྨོན་ཚིག་གསར་བ་ཞིག་ལ་བསམ་བློ་གཏོང་དགོས།”

ལེའུ་གཉིས་པ།

“དཀོན་མཆོག་གིས་མཁྱེན། ལྷ་ལྕམ་ལེན་རྦྷེ་ཡིས་བཤད་པ་ཅི་མ་
བདེན། འཛོམས་པའི་མཐའ་མར་བྲལ་བ་ཞེས་པའི་ཆོས་ཉིད་ལྟར།” ཟླ་
དྲུག་པའི་ཆེས་མཐའ་མཇུག་གི་ཉིན་དེར། ཨན་ནེས་ཡིག་སྒྲོམ་དང་
དཔེ་དེབ་ཐབ་ཚང་གི་སྒྲོག་ཙེ་སྟེང་བཞག་པ་དང་བརླན་འཛར་འཛར་
བྱེད་པའི་ལག་ཕྱིས་ཞིག་གིས་དམར་པོར་གྱུར་བའི་མིག་གཉིས་འབྱིད་
བཞིན་ཡིད་སྐྱོ་བའི་ངང“མཱ་རཱེ་ལེ་ཡ། དེ་རིང་ངས་ལག་ཕྱིས་ལྷག་མ་
ཞིག་སློབ་གྲྭར་འཁྱེར་དགོས། དེར་སྤྱོད་སྒོ་ཡོད་པའི་སྔོན་ཚོར་ཞིག་ང་ལ་འདུག”
མཱ་རཱེ་ལེ་ཡས་“་བསམ་ཡིད་ལས་འདས་པ་ཞིག་ལ། ཁྱེད་རང་སྐུ་
ཞབས་ཧྥེ་ལེབ་ལ་དེ་འདྲ་དགའ་བོ་འདུག ཁོ་འགྲོ་ཁར། ཁྱེད་ཀྱིས་ལག་
ཕྱིས་གཉིས་ལྷག་གིས་མིག་ཆུ་འབྱིད་རྩིས་འདུག”
“ང་ངུ་བ་ནི་ང་ངོ་མ་ཁོ་ལ་དགའ་བས་མ་ཡིན”ཞེས་ཨན་ནེས་
བཤད་རྒྱུར”ང་ངུ་བ་ནི་སློབ་གྲོགས་གཞན་ཚང་མ་ངུས་པས་རེད། ཆེས་
ཐོག་མར་ངུ་མཁན་ནི་རཱུའུ་ཌྷེ་ལྗི་ལིས་སི་རེད། རཱུའུ་བྷཱེ་ལྗི་ལིས་སིས་
སྔོན་ཆད་རྒྱུན་དུ་མོ་སྐུ་ཞབས་ཧྥེ་ལེབ་ལ་སུན་པོ་འདུག་ཟེར། ཡིན་ཡང་
སྐུ་ཞབས་ཧྥེ་ལེབ་ཡར་ལངས་ནས་གྱེས་ཁའི་གཏམ་བཤད་གནང་དུས།
མོ་ངུས་ནས་འདམ་དུ་གྱུར་སོང་། དེར་མཐུད་ནས་བུ་མོ་རྣམས་གཅིག་
རྗེས་གཉིས་མཐུད་དུ་ངུས་སོང་། ངས་ཅི་ནུས་ཀྱིས་མིག་ཆུ་བསྲན་ཏེ་
སྔོན་ཆད་སྐུ་ཞབས་ཧྥེ་ལེབ་ཡིས་ང་དང་ལྗེའར་ངའི་གྲལ་མཚེས་སུ་
བུ་ཆུང་ཞིག་བཀོད་སྒྲིག་བརྒྱབ་པའི་དོན་དེ་དང་། དེ་ཉིན་ད་དུང་ནག་
པང་སྟེང་ངའི་མིང་འབྲི་དུས་ཆད་ལྷག་ཤོར་བ་བཅས་ལ་ཕྱིར་དྲན་བྱས།
ཁོས་ད་དུང་ང་ནི་དབྱིབས་རྩིས་སློབ་པར་ཆེས་རྟུལ་བའི་སློབ་མ་དེ་རེད་
ཟེར་མྱོང་། མ་ཟད་ཁོས་ངས་ཡིག་ནོར་ཤོར་བར་འཕྱ་དགོད་བྱས་མྱོང་།
ཁོ་ནི་དེ་འདྲའི་མི་ངན་ཞིག་རེད། ནམ་རྒྱུན་ང་ལ་ཁྲེལ་དགོད་དང་ཟུར་
ཟ་རྐྱང་རྐྱང་བྱེད། ཡིན་ཡང་རྒྱུ་མཚན་ཅི་ཡིན་མི་ཤེས། ཁོ་འགྲོ་ཁར་ང་
ངུ་བྲོ་ནས་བཟོད་ཐབས་མི་འདུག ལྗེའེན་ཨན་ཌྷིརཱུའུ་སིས་སྐུ་ཞབས་
ཧྥེ་ལེབ་འགྲོ་རྒྱུར་ཟླ་གཅིག་ལས་ལྷག་མི་འདུག ཁོ་འགྲོ་ཁར་མོ་ཧ་ཅང་
དགའ་ངེས་མིག་ཆུ་རྡོག་གཅིག་ཀྱང་འཕེན་མི་སྲིད་ཅེས་བཤད་མྱོང་
ཡོད་མོད། ཡིན་ཡང་དོན་དངོས་སྐབས་མོ་ངུ་ཤོར་སོང་། མོས་རང་གི་
ནུ་བོ་ལ་ལག་ཕྱིས་ཤིག་ཡོད་མེད་དྲིས་སོང་། བུ་ཆུང་རྣམས་ངུས་མེད་
པ་སྨྲོས་མེད་ཡིན། རྒྱུ་མཚན་མོས་ལག་ཕྱིས་གཅིག་ཀྱང་ཁྱེར་ཡོང་
མི་འདུག མོས་མོ་རང་ངུ་སྲིད་པ་བསམ་པའི་དགུ་ལ་དྲན་མྱོང་མེད། འོ།
མཱ་རཱེ་ལེ་ཡ། དེ་ངོ་མ་སྙིང་ཁམས་ཚལ་བར་གཏོང་བའི་སྡུག་བསྔལ་ཞིག་
རེད། སྐུ་ཞབས་ཧྥེ་ལེབ་ཡི་གྱེས་ཁའི་གཏམ་བཤད་ཀྱི་འགོ་བརྗོད་ཧ་ཅང་
མི་སེམས་སྒུལ་བ་ཞིག་རེད། “ད་ནི་ང་ཚོ་འབྲལ་རན་སོང་།” ཁོའི་མིག་
མཐར་མཆི་མ་འཁྱིལ་ཡོད། མཱ་རཱེ་ལེ་ཡ། འོ། སྔོན་ཆད་ངས་སློབ་གྲྭའི་
ནང་ཁོའི་ངན་བཤད་མྱོང་། རྡོ་ལེབ་སྟེང་དུ་འགུལ་རིས་རྣམ་པའི་སྒོ་
ནས་ཁོ་བྲིས་ཏེ་འཕྱ་དགོད་བྱས་མྱོང་། ད་དུང་ཁོ་དངལྗེའེན་ཨན་ཉྷི་
རཱུའུ་སིལ་འཕྱ་སྨོད་བྱས་མྱོང་། ད་ལྟ་ང་ཧ་ཅང་ནོངས་འགྱོད་ཆེན་པོ་
སྐྱེས་སོང་། དྲང་མོར་བཤད་ན། ང་རང་མེ་ནེ་ཨན་ཌྷིརཱུའུ་སི་ལྟ་བུའི་
དཔེ་བཟང་སློབ་མ་ཞིག་བྱེད་འདོད། མོས་ནི་སེམས་ཁུར་གང་ཡང་
བྱེད་མི་སྲིད། བུ་མོ་རྣམས་སློབ་གྲྭ་ལས་ལམ་ཧྲིལ་བོར་ངུས་ནས་ཁྱིམ་
དུ་ལོག ཀཱེ་རེ་སི་ལོའོན་གྱིས་སྐར་མ་འགའ་རེ་ཡི་མཚམས་ནས”ང་
ཚོ་འབྲལ་རན་སོང་ཞེས་གསལ་འདེབས་བྱས་ཡོང་། ང་ཚོའི་ངུ་སྐད་ག་
ལེར་ཞོད་འཇགས་སུ་འགྲོ་དུས་ཁོའི་སྐད་ཆ་དེས་ང་ཚོ་ཡང་བསྐྱར་ངུ་
ཤོར་སོང་། ང་ངོ་མ་སེམས་སྐྱོ་སོང་། མཱ་རཱེ་ལེ་ཡ། འོན་ཀྱང་། མི་འགྱང་
བར་ཟླ་གཉིས་ལྷག་གི་གུང་སེང་གཏོང་བ་དྲན་དུས་རེ་ཐག་ཡོངས་སུ་
ཆད་མ་སོང་། དེ་ཨེ་རེད། མཱ་རཱེ་ལེ་ཡ། དེ་མིན་ང་ཚོ་ད་དུང་རླངས་འཁོར་
འབབ་ཚུགས་ནས་ཡོང་བའི་ཆོས་དཔོན་གསར་བ་དང་ཁོའི་རིག་མ་
གཉིས་ལ་འཕྲད་བྱུང་། སྤྱིར་ང་རང་སྐུ་ཞབས་ཧྥེ་ལེབ་ཀྱི་དོན་དེའི་དབང་
གིས་སེམས་སྐྱོ་ཡོད་ཀྱང་ཆོས་དཔོན་གསར་བ་དེར་མཚར་སྣང་མི་སྐྱེ་
བ་ག་ལ་སྲིད། ཁོའི་རིག་མ་ཧ་ཅང་ཡིད་དུ་འོང་བ་ཞིག་འདུག ད་དུང་
ཁེངས་དྲག་ང་རྒྱལ་མེད་པ་ཞིག་རེད། ངས་བསམ་ན། ཆོས་དཔོན་
ཞིག་ལ་ཁེངས་དྲག་ང་རྒྱལ་ལྗེའེན་གྱི་རིག་མ་ཞིག་འཚམ་པོ་མི་འདུག
མིག་དཔེ་མི་ལེགས་པ་འཇོག་སྲིད། ལྷ་ལྕམ་ལེན་རྗེས་ཤིན་ཇཱོ་ཡི་ཆོས་
དཔོན་གྱི་རིག་མས་ནི་མིག་ལྟོས་དཔེ་སྟོན་ངན་པ་བཞག་ཟིན། རྒྱུ་
མཚན་མོས་ནམ་རྒྱུན་གཟབ་འཆོར་མཛེས་སྤྲས་ཚད་ལས་བརྒལ་བ་
གནང་གི་འདུག གསར་དུ་སླེབས་པའི་ཆོས་དཔོན་གྱི་རིག་མས་ཡིད་
དུ་འོང་བའི་སྨད་གཡོགས་སྔོན་པོ་ཞིག་གྱོན་ཡོད་པ་དང་། ཞྭ་མོའི་སྟེང་
དུ་རྒྱ་སེ་མེ་ཏོག་གི་ཕྲ་བཏབ་ཡོད། ལྗེའེན་ཨན་ཌྷིརཱུའུ་སིས་མོའི་གྱོན་
པའི་ཆ་ལུགས་དེ་ཧ་ཅང་འདྲ་མི་ཆགས་པ་ཞིག་རེད་ཟེར། ཡིན་ཡང་
ངས་ནི་ཚུལ་མིན་གྱི་དཔྱད་བརྗོད་གང་ཡང་མ་གནང་། རྒྱུ་མཚན་མོ་
ནི་ཆོས་དཔོན་གྱི་རིག་མར་གྱུར་མ་ཐག་ཡིན་པས་དཀྱེལ་ཡངས་བྱེད་
འོས། ཨེ་རེད། ཁོ་ཚོ་ལྷ་ལྕམ་ལེན་ཌྷེ་ཚང་དུ་ཞག་སྡོད་བྱས་རྒྱུ་རེད།
ཆོས་དཔོན་གྱི་གཞིས་ཁྱིམ་གསར་བ་དེར་གད་བདར་བྱས་ཚར་རྗེས་ད་གཟོད་གནས་སྤོ་ངེས།”
དགོང་མོ་དེར། མཱ་རཱེ་ལེ་ཡ་ལྷ་ལྕམ་ལེན་ཌྷ་ཚང་ལ་ཕྱིན། མོས་ན་
ནིང་དགུན་ཁར་ཁོ་ཚང་ནས་གཡར་བའི་ཉལ་ཐུལ་འཚེམ་བྱེད་ཀྱི་
སྒྲོམ་སྐྱོར་དེ་ཕྱིར་སྟེར་དུ་འགྲོ་བ་ཡིན་ཟེར། ད་དུང་དོན་གཞན་ཞིག་
ཡོད་སྲིད་པ་ནི་ཨ་ཝན་ལཱེ་མི་ཚང་མར་ལྡན་པའི་ཐུན་མོང་གི་སྐྱོན་
ཆ་སྟེ་ཆོས་དཔོན་གསར་བ་ཕེབས་པའི་འདུ་ལོང་ལ་བལྟ་བར་འགྲོ་བ་
ཡིན་ལས་ཆེ། ལྷ་ལྕམ་ལེན་ཌྷས་མི་གཞན་ལ་དངོས་པོ་མང་བོ་གཡར་
ཟིན། ཡིན་ཡང་འགའ་ཞིག་ཡང་བསྐྱར་མཐོང་ཐུབ་པའི་རེ་བ་བཅང་
མེད། ཡིན་ཡང་དགོང་མོ་དེར་དངོས་པོ་དེ་དག་གཅིག་ཀྱང་ཆད་ལུས་
མེད་པར་གཡར་བདག་གིས་ཕྱིར་བསྐྱལ་ཡོང་། ཆོས་དཔོན་གསར་བ་
ཞིག ད་དུང་གསར་དུ་ཁབ་ཏུ་བཞེས་པའི་རིག་མ་ཞིག ལྷིང་འཇགས
ཀྱི་གྲོང་ཚོ་འདིར་འདི་ལྟ་བུའི་འདུ་ལོང་ཧ་ཅང་ཡོད་དཀོན་པས་མི་རྣམས་ངོ་མཚར་མི་སྐྱེ་བ་ག་ལ་སྲིད།
སྐུ་ཞབས་ཌྷེན་ཋི་ལཱེ་ནི་ཨ་ཝན་ལཱེ་ནས་ལོ་ངོ༡༨ལ་ཆོས་དཔོན་
བྱས་མྱོང་བ་ཞིག་ཡིན། ཨན་ནེས་ཁོ་ནི་འཆར་ཡན་གྱི་ནུས་པ་མི་
ལྡན་པ་ཞིག་རེད་སྙམ་ཡོད། ཁོ་ཆོས་ཀྱི་གསེར་ཁྲིར་མངའ་གསོལ་དུས་
ཡུག་ཕོ་ཡིན་པ་དང་ད་ལྟའང་ཡུག་ཕོ་རེད། ན་ནིང་གི་ཟླ་བ་གཉིས་པར།
ཁོས་ལས་བསྐྱུར་བྱས་ཏེ་དད་ལྡན་མང་ཚོགས་ཀྱི་ཕངས་སེམས་ཁྲོད
གྲགས་མེད་ཚོར་མེད་ངང་ཁ་བྲལ། ཁོ་རང་ཆོས་གཞུང་གི་འཆད་ཁྲིད་
ལ་དེ་འདྲ་འཇོན་པོ་མིན་ཡང་། མི་མང་ཤོས་ཤིག་དུས་ཡུན་རིང་བོར་ཁོ་
དང་མཉམ་དུ་འཚོ་སྡོད་བྱས་པའི་གོ་རིམ་ཁྲོད་བྱམས་བརྩེ་ལྡན་པའི་
བགྲེས་སོང་འདིར་བརྩེ་བ་ཟབ་མོ་ཆགས་ཡོད། ཁོ་རང་ཕྱིན་རྗེས་ཀྱི་
གཟའ་མཇུག་རེར། དད་ལྡན་མང་ཚོགས་ཚང་མས་ཨ་ཝན་ལཱེ་ཆོས་
ཁང་དུ་ཆོས་དཔོན་འོས་མི་འདྲ་མིན་སྣ་ཚོགས་དང་“ཚབ་ཁྲིད་ཆོས་
དཔོན“སོགས་ཀྱི་ཚོད་ལྟའི་ཆོས་གཞུང་འཆད་ཁྲིད་ལ་གསན་བཞིན་
ཡོད། འདེམ་དམངས་རྒན་རབས་པ་དག་ལ་ཆོས་གཞུང་འཆད་ཁྲིད་
ཀྱི་རྒྱལ་ཕམ་འཁྲུན་ཐག་གཅོད་པའི་དབང་ཆ་ཡོད། བག་ཡོད་གཤིས་
འཇམ་ངང་ཁ་ཐི་བྷིར་ཋི་ཚང་གི་རྐུབ་སྟེགས་རིང་བོའི་ཟུར་དུ་སྡོད་པའི་
བུ་མོ་སྐྲ་ལོ་དམར་པོ་ལྗེའེན་དེར་ཡང་རང་གི་ལྟ་ཚུལ་ཡོད། མོས་མ་ཐེ་
ཡུའུ་དང་བགྲོ་གླེང་མང་བོ་བྱས་སོང་། མཱ་རཱེ་ལེ་ཡས་ཐོག་མཐའ་བར་
གསུམ་དུ་རང་གི་རྩ་དོན་རྒྱུན་འཁྱོངས་བྱས་ཏེ་ཆོས་དཔོན་སུ་ལའང་དཔྱད་བརྗོད་སྤེལ་མ་བྱུང་།
“ངས་བསམ་ན་སྐུ་ཞབས་སི་མེ་ཐི་ཆོས་དཔོན་ལ་འཚམ་པོ་མི་
འདུག མ་ཐེ་ཡུའུ་ཨན་ནེས་ཆེས་མཐའ་མཇུག་གི་སྡོམ་ཚིག་བཤད་
སོང་།“ལྷ་ལྕམ་ལེན་རྗེས་ཁོའི་འགྲེལ་བརྗོད་བསྡུས་དྲག་ཟེར། ཡིན་ཡང་
ངས་བསམ་ན་ཁོའི་སྐྱོན་ཆ་ཆེ་ཤོས་ནི་སྐུ་ཞབས་ཌྷེན་ཋི་ལཱེ་ལྟར་འཆར་
ཡན་གྱི་ནུས་པ་མེད་པ་དེ་རེད། ཡིན་ཡང་སྐུ་ཞབས་ཋེ་རེའི་འཆར་
ཡན་གྱི་ནུས་པ་ཡང་ཧ་ཅང་ཕུན་སུམ་ཚོགས་དྲག་སོང་། ཚོད་འཛིན་
ལས་འགོང་བ་འདུག དེ་ནི་ངས་གདོན་འདྲེ་དང་ནགས་ཀླུང་སོགས་
བསམ་པའི་སྣང་ངོར་རྟོག་བཏགས་བྱས་པ་ལྟར་རེད། ད་དུང་ལྷ་ལྕམ་
ལེན་རྗེས་ཁོའི་གཞུང་ལུགས་ལ་གནད་དོན་འདུག་ཟེར། སྐུ་ཞབས་གྷི་
རེ་ཤམ་ནི་དད་པ་ཆེ་བའི་མི་བཟང་ཞིག་རེད། ཡིན་ཡང་ཁོས་དགོད་
གཏམ་མང་བོ་བཤད་པས་ཚང་མ་ཧབ་ཆ་དི་རིར་བགད་སོང༌། དེ་འདྲ་
ཞིག་ཡིན་ག་ལ་ཆོག ཆོས་དཔོན་ཞིག་ཡིན་ན་སྒམ་ནན་ལྡན་པ་ཞིག་
ཡིན་འོས། དེ་ཨེ་རེད། མ་ཐེ་ཡུའུ། ངས་བསམ་ན་སྐུ་ཞབས་མཱར་ཤལ་ནི་
འགུག་ཤུགས་ཅན་ཞིག་རེད། ལྷ་ལྕམ་ལེན་ཉྙེས་ཁོ་ད་དུང་གཉེན་སྒྲིག་
མེད་པར་མ་ཟད་གཉེན་རྟགས་ཀྱང་བརྒྱབ་མེད་ཟེར། མོས་དེར་ཆེད་
དུ་རྩད་གཅོད་བྱས་མྱོང་། མོས་གཉེན་སྒྲིག་མེད་པའི་ན་གཞོན་ཞིག་
ཆོས་དཔོན་ལ་འཚམ་པོ་མི་འདུག་ཟེར། རྒྱུ་མཚན་མ་འོངས་པར་ཁོས་
ཆོས་ཚོགས་སྟེང་གཉེན་སྟོན་སྤེལ་སྲིད། དོན་དེ་འདྲས་ཟིང་ཆ་སློང་
ངེས། ལྷ་ལྕམ་ལེན་ཌྷ་ནི་མིག་རྒྱང་རིང་བའི་བུད་མེད་ཅིག་རེད། དེ་ཨེ་
རེད། མ་ཐེ་ཡུའུ། ང་སྐུ་ཞབས་ཨ་ལན་ལ་དགའ། རྒྱུ་མཚན་ཁོའི་ཆོས་
གཞུང་འཆད་ཁྲིད་ནི་ཧ་ཅང་སྤྲོ་སྣང་དོད་པ་ཞིག་རེད། ཁོས་གསོལ་བ་
འདེབས་དུས་ཀྱང་ལྷག་བསམ་རྣམ་དག་རེད། གསོལ་འདེབ་ཀྱི་ཆེད་
དུ་གསོལ་བ་འདེབ་པ་གཏན་ནས་མ་རེད། ལྷ་ལྕམ་ལེན་རྗེས་ཁོ་ཡང་
སྐྱོན་ཀུན་ཟད་ཡོན་ཏན་ཀུན་ལྡན་ཞིག་མ་རེད་ཟེར། མོས་ལོ་ཕོགས་
སྒོར་བདུན་བརྒྱ་ལྔ་བཅུ་ཙམ་གྱིས་ཆོས་དཔོན་ལེགས་པོ་ཞིག་གདན
འདྲེན་བྱ་ཐུབ་པའི་རེ་བ་མ་བཅང་ཟེར། གང་ལྟར་ཁོའི་གཞུང་ལུགས་
ཀྱི་རྨང་གཞི་བརྟན་པོ་འདུག རྒྱུ་མཚན་མོས་ཁོ་ལ་ཆོས་གཞུང་གི་
བསྟན་དོན་རེ་རེ་ཚ་འདྲི་བྱས་ཀྱང་ཁོས་ཐུགས་ཐོགས་མེད་པར་ལན་
སློག་ཐུབ། མོས་ད་དུང་ཁོའི་རིག་མའང་ངོ་ཤེས། ཁྱོ་ཤུག་གཉིས་ཀ་བག་
ཡོད་ཚུལ་མཐུན་འདུག བུད་མེད་ཁྱིམ་འཛིན་ལ་འཇོན་པོ་འདུག ལྷ་
ལྕམ་ལེན་རྗེས་ད་དུང་ཆོས་ཀྱི་ཉམས་ལེན་ལ་མཁས་པའི་སྐྱེས་པ་དང་
ཁྱིམ་འཛིན་ལ་འཇོན་པའི་བུད་མེད་ཀྱིས་ནི་ཆོས་དཔོན་གྱི་གཞིས་
ཁྱིམ་ལེགས་པོ་ཞིག་གྲུབ་ཐུབ་ཟེར།”
ཆོས་དཔོན་གསར་བ་དང་ཁོའི་རིག་མ་ནི་གདོང་ལ་གསོན་
ཤུགས་རྒྱས་པའི་ན་གཞོན་གཉིས་ཡིན། ཁོ་གཉིས་ཀྱིས་ད་དུང་སྦྲང་
རྩིའི་ཟླ་བ་རོལ་བཞིན་པའི་སྒང་ཡིན། མ་འོངས་པའི་མི་ཚེའི་བྱ་
གཞག་ལ་རེ་སྨོན་གྱིས་ཁེངས་ཡོད། ཨ་ཝན་ལཱེའི་རྒན་གཞོན་ཚང་མ་
ཁ་ཞེ་གཉིས་མེད་དང་ཕུགས་རྒྱང་རིང་བའི་ན་གཞོན་དེར་དགའ་མོས་
ཆེན་པོ་ཡོད། ད་དུང་སྤྱང་གྲུང་ལྡན་པའི་ལྷ་ལྕམ་གཤིས་བཟང་མ་དེ།
སྐད་ཅིག་ཙམ་ལ་ཨན་ནེ་ལྷ་ལྕམ་ཨ་ལན་ལ་དགའ་སོང་། མོས་ཡང་
བསྐྱར་ཡིད་མཐུན་གྲོགས་མོ་ཞིག་རྙེད་སོང་།
“ལྷ་ལྕམ་ཨ་ལན་ཧ་ཅང་སྙིང་རྗེ་མོ་འདུག”གཟའ་ཉི་མའི་ཕྱི་དྲོ་
ཞིག་ལ་མོས་དེ་ལྟར་ཁྱབ་བསྒྲགས་བྱས་སོང་། “མོ་ང་ཚོ་འཛིན་གྲྭའི་
དགེ་རྒན་ཡིན། ངོ་མ་དགེ་རྒན་བཟང་བོ་ཞིག་རེད། མོས་ཐོག་མ་ནས་
དྲི་བ་འདྲི་མཁན་ནི་དགེ་རྒན་ཁོ་ན་ཡིན་མི་འོས་པའི་ལྟ་ཚུལ་བཏོན།
ཁྱེད་ཀྱིས་ཤེས་གསལ་ལྟར། མཱ་རཱེ་ལེ་ཡ། དེ་ནི་ཏག་ཏག་ངའི་བསམ་
ཚུལ་དང་མཐུན། མོས་ང་ཚོས་རང་སྣང་གང་ཤར་ངང་དྲི་བ་དྲིས་ཆོག་
ཟེར། དེ་བས་ངས་དྲི་བ་མང་བོ་དྲིས་སོང་། དྲི་བ་འདྲི་བའི་ཕྱོགས་ནས་
ང་ལ་དོ་མཁན་ཞིག་མེད། མཱ་རཱེ་ལེ་ཡ།”
“དེར་ང་ཡིད་ཆེས་ཡོད”ཅེས་མཱ་རེ་ལེ་ཡས་གདངས་མཐོ་བའི་ངང་ལན་སློག
“རཱུའུ་བྷཱེ་གྷེ་ལེ་སི་ལས་གཞན་དྲི་བ་འདྲི་མཁན་མི་འདུག མོའི་དྲི་
བ་ནི་ད་ལོའི་དབྱར་ཁར་སློབ་གྲྭས་ཚ་ཕོག་འདུ་འཛོམ་སྤེལ་མིན་སྐོར་
རེད། ཡིན་ཡང་དྲི་བ་དེ་ནི་བསླབ་ཚན་དང་འབྲེལ་བ་སྤུ་ཙམ་མེད་པའི་
འབྲེལ་མེད་དོན་གཞན་ཞིག་རེད། སློབ་ཚན་གྱི་ནང་དོན་ནི་ཌྷན་ནལ་
སེང་གེ་དོང་ནང་དུ་ལུས་པའི་སྐོར་རེད། ཡིན་ཡང་ཨ་ལན་གྱིས་ཅི་མི་
སྙམ་པར་གདོང་འཛུམ་གྱིས་ཁེངས་ནས་ད་ལོའི་དབྱར་ཁར་ཚ་ཕོག་
རྒྱག་ཏུ་འགྲོ་རྒྱུ་རེད་སྙམ་ཟེར། ལྷ་ལྕམ་ཨ་ལན་གྱི་འཛུམ་བག་ནི་སྙིང་
དུ་སྡུག ལྷག་པར་དུ་མོའི་འགྲམ་སྟེང་གི་འཛུམ་ཀོང་ཡིད་དུ་འོང་། ངའི་
གདོང་ནའང་དེ་འདྲའི་འཛུམ་ཀོང་ཞིག་ཡོད་ན་ཅི་མ་རུང་། མཱ་རེ་ལེ་
ཡ༑ ང་སྔོན་དང་བསྡུར་ན་ཤ་རྒྱགས་པོ་ཆགས་འདུག ཡིན་ཡང་ང་
ལ་འཛུམ་ཀོང་མེད། གལ་ཏེ་ཡོད་ན་མི་གཞན་ལ་བག་ཆགས་ཟབ་
མོ་བཞག་ཡོད་ངེས། ལྷ་ལྕམ་ཨ་ལན་གྱིས་ང་ཚོས་མི་གཞན་ལ་བག་
ཆགས་ཟབ་མོ་འཇོག་པར་འབད་པ་བྱེད་འོས་ཟེར། མོས་བཤད་པའི་
སྐད་ཆ་མཐའ་དག་རྣ་བར་སྙན་ཞིང་སེམས་ལ་འབབ། སྔོན་ཆད་ངས་
དད་མོས་ཀྱི་སྟོབས་ཤུགས་མ་ཚོར་བར་དེ་སུན་སྣང་ཆེ་བ་ཞིག་རེད་
སྙམ་ཡོད། ཡིན་ཡང་ལྷ་ལྕམ་ཨ་ལན་ངོ་ཤེས་རྗེས་ངའི་ལྟ་ཚུལ་དེ་རྩ་
བ་ནས་འགྱུར་སོང་། ང་རང་མོ་ལྟ་བུའི་ཡེ་ཤུའི་ཆོས་པ་ཞིག་ཏུ་འགྱུར་
འདོད། དེ་མིན་སྐུ་ཞབས་ཌྷེལ་ལྟ་བུ་ཞིག་ཏུ་འགྱུར་མི་འདོད།”
“ཁྱེད་ཀྱིས་སྐུ་ཞབས་ཌྷེལ་མི་ཐ་ཤལ་ཞིག་རེད་ཟེར་བ་ཡིན་
ནམ་ཞེས་མཱ་རཱེ་ལེ་ཡས་ངར་སྐད་ཀྱིས་བཤད་རྒྱུར”སྐུ་ཞབས་ཌྷེལ་མི་བཟང་ཞིག་རེད།”
“འོ། ཁོ་མི་བཟང་ཞིག་ལོས་ཡིན”ཞེས་ཨན་ནེས་འཐད་པའི་ལན་
དུ་ཡིན་ཡང་ཁོ་རང་དོན་དེའི་ཆེད་དགའ་སྤྲོ་སྐྱེ་བཞིན་མེད་པ་འདྲ།
གལ་ཏེ་ང་མི་བཟང་ཞིག་ཡིན་ཚེ། ཉིན་གང་བོར་གླུ་ལེན་གར་འཁྲབ་
བྱ་ངེས། རྒྱུ་མཚན་རང་ཉིད་མི་བཟང་ཞིག་ཡིན་པར་ང་ཧ་ཅང་དགའ་
སྤྲོ་སྐྱེ་ངེས། ལྷ་ལྕམ་ཨ་ལན་ལོ་ན་ཆེ་དྲག་པས་གླུ་ལེན་གར་འཁྲབ་བྱེད་
མི་ཐུབ། སྒོས་སུ་ཆོས་དཔོན་གྱི་རིག་མ་ཡིན་པའི་ཆ་ནས་དེ་ལྟར་བྱས་
ན་འོས་འཚམ་ཡང་མི་འདུག མོ་རང་ཉིད་ཡེ་ཤུའི་ཆོས་པ་ཞིག་ཡིན་
པར་ཤིན་ཏུ་ཡིད་ཚིམ་བཞིན་འདུག”
“ཉིན་འདི་དག་གི་ནང་ང་ཚོས་ངེས་པར་དུ་ཨ་ལན་ཁྱོ་ཤུག་
གཉིས་ཁྱིམ་དུ་མགྲོན་བསུ་བྱེད་དགོས།”ཞེས་མཱ་རཱེ་ལེ་ཡས་འདང་རྒྱག་
བཞིན”ངེད་ཚང་མ་གཏོགས་ཁོ་ཚོ་ཧ་ལམ་ཁྱིམ་ཚང་གཞན་ཚང་མར་
རུ་ཉུལ་བྱས་ཚར། གཟའ་ལྷག་པར་ཁོ་ཚོ་ཁྱིམ་དུ་གདན་འདྲེན་བྱས་ན་
འཚམ་པོ་འདུག ཡིན་ཡང་མ་ཐེ་ཡུའུ་ལ་དོན་དེའི་སྐོར་གྱི་ཚིག་མགོ་
ཙམ་ཡང་མ་གླེང་། ཁོས་ཁོ་ཚོ་ཡོང་བ་ཤེས་ན་ཁ་གཡར་ས་གང་རུང་
ཞིག་བཙལ་ནས་སྦས་བསྐུང་བྱ་ངེས། ཁོ་དང་སྐུ་ཞབས་ཌྷེན་ཋི་ལཱེ་ཆ་
རྒྱུས་ཟབ་པས་ཁོ་ལ་མི་སྐྲག ཡིན་ཡང་ཆོས་དཔོན་གསར་བ་དེར་ཁོ་
རང་ལོབས་དཀའ། སྒོས་སུ་ཆོས་དཔོན་གསར་བའི་རིག་མ་མཐོང་ན་
ཁོ་དངངས་སྐྲག་ཚད་མེད་སྐྱེ་ངེས།”
“ངས་ཁོ་ལ་བཤད་མི་སྲིད།”ཅེས་ཨན་ནེས་ཁག་ཐེག་བྱས་ཏེ་
བཤད་རྒྱུར།“འོན་ཀྱང་། འོ། མཱ་རཱེ་ལེ་ཡ། ཉིན་དེར་ཁྱེད་ཀྱིས་ང་ལ་སྒོང་
བག་བཟོ་རུ་བཅུག་ན་ཆོག་གམ། ང་རང་ལྷ་ལྕམ་ཨ་ལན་གྱི་ཆེད་ལས་
ཀ་བསྒྲུབ་པར་ཧ་ཅང་དགའ་བོ་ཡོད། ཁྱེད་ཀྱིས་ཤེས་གསལ་ལྟར། ངས་
ད་ལྟ་སྒོང་བག་ཡག་པོ་བཟོ་ཤེས།”
“ཁྱེད་ཀྱིས་ནང་རྫས་ལྗེའེན་གྱི་སྒོང་བག་བཟོས་ཆོག”ཅེས་མཱ་རེ་ལེ་ཡས་ཁས་ལེན་བྱས་སོང་།
གཟའ་ཟླ་བ་དང་གཟའ་ལྷག་པར། རྒྱ་ཕིབས་ལྗང་མདོག་མཁར་
གྲོང་དུ་ཆོས་དཔོན་ཁྱོ་ཤུག་གཉིས་བསུ་བའི་སྟ་གོན་གང་ལེགས་བྱས།
ཆོས་དཔོན་ཁྱོ་ཤུག་གཉིས་ལ་སྣེ་ལེན་བྱེད་རྒྱུ་ནི་དོན་ཆུང་རང་ག་བ་
ཞིག་མ་ཡིན་པས་གཟབ་ནན་གང་ལེགས་བྱེད་དགོས། མཱ་རཱེ་ལེ་ཡའི་
སེམས་སུ་ཨ་ཝན་ལཱེའི་ཁྱིམ་བདག་མ་སུ་ལའང་ཕམ་ཁ་མི་སྟེར་བའི་
ཆོད་སེམས་བརྟན་པོ་བཅང་། ཨན་ནེ་དགའ་སྤྲོ་ཚད་མེད་སྐྱེས་སོང་།
གཟའ་ལྷག་པའི་ས་སྲོད་ཀྱི་མུན་པ་རབ་རིབ་ཁྲོད། མོ་དང་ཌྷཱའེ་ཨན་ན་
གཉིས་ནགས་ཀྱི་ལྷ་མོའི་ཆུ་མིག་འགྲམ་གྱི་རྡོ་དམར་ཆེན་པོ་དེའི་སྟེང་
བསྡད་ནས་ཡལ་ག་ཆུང་ཆུང་ཞིག་ཐང་ཤིང་གི་ཐང་ཆུའི་ནང་བརླན་ཏེ་
ཆུ་ནང་དུ་འཇའ་ཚོན་གྱི་རི་མོ་འབྲི་བཞིན་ཡོད། མོས་རང་གི་བསམ་
ཚུལ་དག་ཌྷཱའེ་ཨན་ནར་དྲང་བོར་བཤད།
“ཌྷཱའེ་ཨན་ན། ངའི་སྒོང་བག་དང་མཱ་རཱེ་ལེ་ཡའི་ཀ་ར་གོ་སྲབ་
མ་གཏོགས་གཞན་ཚང་མ་གྲ་སྒྲིག་ཚགས་སུ་ཚུད་ཡོད། དེ་ངས་སང་
ཞོགས་ལ་བཟོ་རྩིས་ཡོད། མཱ་རེ་ལེ་ཡས་ཇ་མ་འཐུང་བའི་ཡར་སྔོན་དུ་
བཟོ་རྩིས་འདུག ངས་ཁྱེད་ལ་ཁག་ཐེག་བྱེད། ཌྷཱའེ་ཨན་ན། མཱ་རཱེ་ལེ་
ཡ་དང་ངེད་གཉིས་ཉིན་འདི་གཉིས་ཀར་ལས་བྲེལ་ཆེན་པོ་འདུག ཆོས་
དཔོན་ཁྱོ་ཤུག་གཉིས་ཁྱིམ་དུ་གདན་ཞུ་བྱེད་པ་ནི་གཟབ་ནན་གྱི་ལས་
འགན་གལ་ཆེན་ཡིན་པས་འཐུས་ཤོར་བྱུང་མི་རིགས། ངེད་ཚང་གི་
གསོག་ཉར་ཁང་ད་ལྟ་ཟས་རིགས་སྣ་ཚོགས་ཀྱིས་ཁ་གང་ཡོད། ང་ཚོས་
ལྗེ་ལཱེ་བྱ་ཤ་དང་འཁྱག་ཟས། མདོག་སྣ་མི་གཅིག་པ་དམར་པོ་དང་
སེར་པོ་ཡིན་པའི་ཤིང་འབྲས་ལྡེ་གུ་གྲ་སྒྲིག་བྱས་ཡོད། ད་དུང་མར་དང་
ཤིང་ཏོག་སྐྱུར་འབྲས་ཀྱི་ནང་ཐུམ་བག་ལེབ་དང་སྲེའུ་ནང་ཐུམ་བག་
ལེབ། ཏན་ཞིམ་རིགས་མི་འདྲ་བ་གསུམ་དང་ཤིང་ཏོག་སྒོང་བག དེ་
མིན་མཱ་རེ་ལེ་ཡས་ཆེད་དུ་ཆོས་དཔོན་ལ་གྲ་སྒྲིག་བྱས་པའི་མོ་རང་གི་
ལག་ཟས་ཁྲོད་ཆེས་རྩེར་སོན་པའི་ཕི་ལམ་སེར་པོའི་ཤིང་ཏོག་བསྣུར་
མ༑ གཞན་ད་དུང་སྣུམ་མང་སྒོང་བག་དང་ནང་རྫས་ལྗེའེན་གྱི་སྒོང་
བག ཀ་ར་གོ་སྲབ། བག་སོབ་གསར་རྙིང་སོགས་གྲ་སྒྲིག་གནང་ཡོད།
གཅིག་བྱས་ན་གསར་དུ་སླེབས་པའི་ཆོས་དཔོན་དེ་བག་སོབ་གསར་
བ་ཟ་རྒྱུར་མི་གོམས་ནའང་ཐང་། ལྷ་ལྕམ་ལེན་རྦྷེས་ཆོས་དཔོན་མང་
ཆེ་ཤོས་ཀྱི་འཇུ་སྟོབས་མི་བཟང་ཟེར། ཡིན་ཡང་ངའི་བསམ་པར་སྐུ་
ཞབས་ཨ་ལན་ཆོས་དཔོན་ལ་བསྐོ་བཞག་གནང་ནས་ཡུན་རིང་མ་
འགོར་བས་ད་དུང་འཇུ་སྟོབས་མི་བཟང་བའི་ཚད་ལ་སླེབས་མི་འདུག་
སྙམ། ནང་རྫས་ལྗེའེན་གྱི་སྒོང་བག་དེ་ཡིད་ལ་དྲན་མ་ཐག་ངའི་སེམས་
སུ་རང་དབང་མེད་པར་འདར་ཤུམ་ཞིག་བརྒྱབ་ཡོང་། འོ། ཌྷཱུའེ་ཨན་
ན༑ གལ་ཏེ་སྒོང་བག་ཡག་པོ་བཟོ་མ་ཐུབ་ན་ཅི་བྱ། མདང་ནུབ་ངས་
འཇིགས་སུ་རུང་བའི་གདོན་འདྲེ་ཞིག་གིས་ང་བདའ་འདེད་བྱེད་བཞིན་
པ་རྨིས་བྱུང་། གདོན་འདྲེ་དེའི་མགོ་བོ་ནི་ཏག་ཏག་ནང་རྫས་ལྗེའེན་གྱི་སྒོང་བག་ཞིག་རེད།”
“ཁྱེད་ཀྱིས་ཡག་པོ་བཟོ་ཐུབ་ངེས། སེམས་ཁུར་མ་བྱེད།”ཅེས་ཌྷཱའེ་
ཨན་ནས་མོ་ལ་སེམས་གསོ་གནང་སོང་། ཌྷཱའེ་ཨན་ན་ནི་གྲོགས་ལ་
སེམས་གསོ་བྱེད་མཁས་པ་ཞིག་ཡིན།“ངའི་བསམ་པར་གཟའ་འཁོར་
གཉིས་ཀྱི་སྔོན་ང་ཚོས་ཨེ་ཌྷིཝིར་ཌྷིཝཱའེ་ཋི་ནས་གུང་ཟས་ཀྱི་ཚུལ་དུ་
ཟོས་པའི་སྒོང་བག་དེ་ཁ་ལ་ཞིམ་པོ་འདུག དེ་ཁྱེད་ཀྱིས་ཧ་ཅང་དང་
དོད་ཡོད་པའི་ངང་ལེགས་པོ་བཟོས་འདུག”
“རེད་ཡ། འོན་ཀྱང་སྒོང་བག་ལ་འཇིགས་སུ་རུང་བའི་གོམས་
གཤིས་ངན་པ་ཞིག་ཡོད་པ་ནི། ནམ་རྒྱུན་ཁྱོད་ཀྱིས་དེ་ཧ་ཅང་ལེགས་
པོར་བཟོ་བསམ་དུས་བསམ་ཐོག་ལ་མི་ཡོང་།”ཨན་ནེས་དབུགས་
རིང་ཞིག་འཐེན་ནས་ཐང་ཆུའི་ནང་བརླན་པའི་ཡལ་ག་དེ་ཆུ་ངོས་
སུ་གཡེང་བར་བྱས། “གང་ལྟར་མགོ་ནག་སྐྱིད་སྡུག་གནམ་གྱི་ལག་
ཡིན། ད་དུང་སེམས་ལ་ངེས་པར་འཛིན་དགོས་པ་ཞིག་ནི་གྲོ་ཕྱེ་འདེབ་
རྒྱུ་གཏན་ནས་བརྗེད་མི་རུང་། ཨ། ལྟོས་དང་། ཌྷཱའེ་ཨན་ན། ཇི་འདྲའི་
ཡིད་དུ་འོང་བའི་འཇའ་ཚོན་སྣ་བདུན་ཞིག་རེད་ཨང་། ང་ཚོ་སོང་རྗེས།
ནགས་ཀྱི་ལྷ་མོས་དེ་རང་གི་སྐེ་དཀྲིས་བྱེད་དམ།”
”ཁྱེད་ཀྱིས་ཤེས་གསལ་ལྟར། དོན་དངོས་སུ་ནགས་ཀྱི་ལྷ་མོ་ཟེར་
བ་ཞིག་གཏན་ནས་མེད།”ཅེས་ཌྷཱའེ་ཨན་ནས་བཤད་རྒྱུར། མོའི་ཨ་
མས་གདོན་འདྲེ་དང་ནགས་ཀླུང་སྐོར་གྱི་དོན་དེ་ཤེས་རྗེས་ཚིག་པ་
ཆེན་པོ་ཟོས་པས། ད་ནི་ཌྷཱའེ་ཨན་ནས་རང་སྣང་གང་ཤར་ངང་འཆར་
ཡན་བྱེད་ཕོད་ཀྱི་མེད། དོན་དེ་དག་ལ་ཡིད་ཆེས་བྱེད་པ་ནི་རྨོངས་དད་
རེད་སྙམ་ཡོད། ཅི་ཡང་མི་གནོད་པའི་ནགས་ཀྱི་ལྷ་མོ་ཡོད་པར་ཡིད་
ཆེས་བྱེད་པ་ཡིན་ནའང་གཅིག་འདྲ་ཡིན།
ཨན་ནེས་ཡིན་ཡང་འཇིག་རྟེན་སྟེང་ནགས་ཀྱི་ལྷ་མོ་ཡོད་པར་
ཡིད་ཆེས་བྱེད་པ་ནི་ཧ་ཅང་ལས་སླ་བོ་ཡིན།” “ནམ་རྒྱུན་དགོང་མོར་
གཉིད་མ་ལོག་པའི་སྔོན་དུ། ངས་སྒེའུ་ཁུང་ཕྱི་རོལ་ཏུ་ནགས་ཀྱི་ལྷ་མོ་
ཡོད་མེད་ལ་བལྟ་བ་ཡིན། ཆུ་མིག་ལ་གཏད་ནས་སྐྲ་ལོ་ཤད་པ་ཡིན།
མཚམས་རེར་ཞོགས་པའི་ཟིལ་བའི་སྟེང་མོའི་ཞབས་རྗེས་འཚོལ་བ་
ཡིན། འོ། ཌྷཱའེ་ཨན་ན། ཁྱེད་ཀྱིས་ནགས་ཀྱི་ལྷ་མོ་ལ་བཅང་བའི་དད་མོས་མ་འདོར་དང་།”
གཟའ་ལྷག་པའི་ཞོགས་པ་སླེབས་སོང་། ཞོགས་པའི་ཉི་གཞོན་
ཤར་མ་ཐག་ཨན་ནེ་མལ་ལས་ལངས། མོ་རང་དགའ་དྲག་ནས་གཉིད
ཡོང་གི་མེད། སྔ་ནུབ་ལ་མོ་རང་ཆུ་མིག་འགྲམ་དུ་འཆམ་འཆམ་བྱེད་
དུས། མོ་ལ་རླུང་ནད་ལྕི་མོ་ཞིག་ཕོག ཡིན་ཡང་གློ་ཚད་བྱུང་ན་མ་
གཏོགས་དོན་གང་གིས་ཀྱང་མོའི་གཡོས་སྦྱོར་སྤྲོ་སྣང་ཡལ་དུ་འཇུག་
མི་སྲིད། ཞོགས་ཟས་ཀྱི་སྔོན་དུ་མོས་ལག་པ་འགུལ་ནས་སྒོང་བག་
བཟོས། སྲོ་སྒམ་གྱི་སྒོ་བརྒྱབ་རྗེས་མོའི་སེམས་གཞི་ནས་ལྷོད་ལ་བབས་ཏེ་དབུགས་རིང་ཞིག་ཕྱུང་།
“ཐེངས་འདིར་ཅི་ཡང་ཆད་ལྷག་བྱུང་མེད་པ་ངས་ཁྱེད་ལ་ཁག་
ཐེག་བྱེད་ཐུབ། མཱ་རཱེ་ལེ་ཡ། འོན་ཀྱང་། ཁྱེད་ཀྱིས་བསམ་ན་སྒོང་བག་
ཡག་པོ་ཡོང་ཐུབ་བམ། སྐྱུར་བསྙལ་དེ་མི་བཟང་ན་ཅི་བྱ། ངས་དམ་བེ་
གསར་བ་དེ་བཀོལ་བ་ཡིན། ལྷ་ལྕམ་ལེན་ཟྗེས་ད་ལྟ་དངོས་པོ་རྫུན་མ་
མང་བོ་ཡོད་སྲིད། མི་སུས་ཀྱང་སྐྱུར་བསྙལ་དེ་རྫུན་མ་མིན་པར་ཁག་
ཐེག་བྱེད་མི་ཐུབ། མོས་སྲིད་གཞུང་གིས་གནད་དོན་འདི་དག་ཐག་
གཅོད་བྱེད་འོས། ཡིན་ཡང་སྲོལ་རྒྱུན་ཏང་ཁག་གི་སྲིད་གཞུང་གིས་
ལག་བསྟར་བྱེར་རྒྱུར་རེ་བ་མ་བཅང་ཟེར། མཱ་རཱེ་ལེ་ཡ། གལ་ཏེ་སྒོང་
བག་ལ་སྐྱུར་བསྙལ་གྱིས་གོ་མ་ཆོད་ན་ཅི་བྱ།”
“གལ་ཏེ་སྒོང་བག་མེད་ནའང་ང་ཚོ་ལ་ད་དུང་དངོས་པོ་མང་བོ་
ཡོད།”མཱ་རེ་ལེ་ཡས་བབ་བརླིང་ལྡན་པའི་ངང་གནད་དོན་ལ་བལྟ་ཐུབ།
དགའ་འོས་པ་ཞིག་ལ། བསྐྱུར་བསྙལ་གསར་བ་ལ་ནུས་པ་ཐོན་
སོང་། སྒོང་བག་སྲོ་སྒམ་ལས་བླངས་ཡོང་དུས་ཡག་པོ་ཆགས་འདུག
གསེར་མདོག་གི་ཝུ་བ་དང་འདྲ་བར་ནེམ་ཞིང་འབོལ་བ་ཞིག་རེད།
ཨན་ནེ་དགའ་སྤྲོ་ཚད་མེད་སྐྱེས་ནས་ངོ་མདོག་ཀྱང་དམར་པོར་གྱུར།
མོས་སྒོང་བག་སྟེང་དུ་མདོག་དམར་པོ་ཡིན་པའི་ཤིང་འབྲས་ལྡེ་གུ
བྱུགས་ནས་སྒོང་བག་གི་ནང་རྫས་བྱས། མོས་དེ་ལྟར་བཟོ་ཞོར་སེམས་
སུ་ལྷ་ལྕམ་ཨ་ལན་གྱིས་སྒོང་བག་ཟ་བའི་རྣམ་པ་ལ་འཆར་ཡན་བྱས།
མོས་ཡང་བསྐྱར་སྒོང་བག་དུམ་བུ་གཅིག་ཟའམ།
“ཁྱེད་ཀྱིས་ཆེས་བཟང་བའི་ཇ་སྣོད་བཀོལ་སྤྱོད་ལོས་བྱེད། མཱ་རེ་
ལེ་ཡ།” ཞེས་མོས་བཤད་རྒྱུར་“ངས་གྲོ་རྩྭ་དང་རྒྱ་སེ་མེ་ཏོག་གིས་སྒྲོག་ཙེ་ལ་མཛེས་འཆོས་བྱེད་འདོད།”
“མི་ལས་དགུ་ལས”ཞེས་མཱ་རཱེ་ལེ་ཡས་སྣ་ཤུ་ཞིག་འཐེན་ནས་
བཤད་རྒྱུར “ངས་བསམ་ན། ཆེས་གཙོ་གལ་ཆེ་བ་ནི་ཟས་རིགས་ཡིན་
པ་ལས་འདྲ་མི་ཆགས་པའི་མཛེས་འཆོས་ཉག་གེ་ཉོག་གེ་མ་རེད།”
ཨན་ནེས“ལྷ་ལྕམ་བྷ་རཱེ་ཡིས་ཀྱང་མོ་ཚང་གི་སྒྲོག་ཙེ་ལ་མཛེས་
འཆོས་ཡག་པོ་བྱས་འདུག”མཚམས་ལན་རེར་མོ་གཡོ་སྒྱུ་ལ་མཁས།”
ཆོས་དཔོན་ལགས་ཀྱིས་དོན་དེར་བསྟོད་པའི་མཐེ་བོང་ཡང་ཡང་
བསྒྲེངས་སོང་། ཁོང་གིས་ཐེངས་འདིར་ཁ་བསོད་བཟང་བོ་ཐོབ་པར་མ་
ཟད་མིག་བསོད་བཟང་བོའང་ཐོབ་སོང་ཟེར།”
“ཡ་ཆོག་གི གང་འདོད་ལྟར་བྱོས།”ཞེས་མཱ་རཱེ་ལེ་ཡས་བཤད་
སོང་། མོས་ལྷ་ལྕམ་བྷ་རེ་སོགས་སུ་ལའང་ཕམ་ཁ་མི་སྟེར་བའི་སེམས་
ཐག་བཅད་ཡོད།ཡིན་ཡང་སྡེར་མ་དང་ཟས་རིགས་འཇོག་སའི་བརསྟོང་ངེས་ལྗེའེན་བསྐྱུར་དགོས།”
ཨན་ནེས་བློ་རིག་ཡོད་དགུ་རྩལ་དུ་སྤྲུགས་ནས་སྒྲོག་ཙེ་ལ་
མཛེས་འཆོས་བྱས། བཟོ་ལྟ་དང་རྣམ་པའི་ཆ་ནས་ལྷ་ལྕམ་བྷ་རཱེ་ཚང་
གི་དེ་ལས་ལྡབ་འགྱུར་གྱིས་ཡག་པོ་འདུག མོས་རང་ཉིད་ཀྱི་མཛེས་
དཔྱོད་ལྟ་བ་ལྟར་རྒྱ་སེ་མེ་ཏོག་དང་གྲོ་རྩྭ་མང་བོས་སྒྲོག་ཙེ་ལ་མཛེས་
འཆོས་ཕུན་སུམ་ཚོགས་པ་བྱས་པས་མཐོང་ན་ཉམས་དགའ་བ་ཞིག་
འདུག ཆོས་དཔོན་ཁྱོ་ཤུག་གཉིས་སྒྲོག་ཙེ་འགྲམ་དུ་བསྡད་ནས་མ་
གྲོས་རང་མཐུན་གྱིས་མགྲིན་གཅིག་ཏུ་བསྟོད་བསྔགས་བྱས་སོང་།
“དེ་ཨན་ནེས་སྒྲིག་བཀོད་བྱས་པ་རེད།”མཱ་རཱེ་ལེ་ཡས་ཧ་ཅང་དྲང་
བདེན་གྱི་སྐད་ཆ་ཞིག་བཤད་སོང་། ལྷ་ལྕམ་ཨ་ལན་གྱི་གདེང་འཇོག་
ཐོབ་པའི་འཛུམ་མདངས་ཀྱིས་ཨན་ནེའི་ལུས་སེམས་ཡོངས་བདེ་སྐྱིད་ཀྱིས་ཁེངས་སོང་།
མ་ཐེ་ཡུའུ་ཡང་ཡུལ་དངོས་ན་ཡོད། ཨན་ནེས་ཁོ་ལ་གོ་སྐོན་བློ་
འགུགས་ཇི་ལྟར་ཐེབས་པ་ཤེས་ཡོད། ཁོ་རང་སེམས་འཚབ་ཅིང་ངོ་
གནོང་ནས་སྡོད་བཟོད་མི་བདེ་བ་འདུག མཱ་རཱེ་ལེ་ཡ་ཁོ་ལ་རེ་ཐག་
གཏིང་ནས་ཆད་ཡོད། ཡིན་ཡང་ཨན་ནེས་བདེ་བླག་ངང་ཁོ་ལ་ཁ་ཏ་
མང་བོ་བྱས་མཐར། ད་ལྟ་ཁོས་ལྭ་བ་གྲ་ཤོམ་ལྗེའེན་ཞིག་གྱོན་ནས་
གོང་མདུད་དཀར་པོ་དཀྲིས་ཏེ་སྒྲོག་ཙེ་འགྲམ་དུ་བསྡད་ཡོད་པ་དང༌།
སྤྲོ་སེམས་འཁོལ་བའི་ངང་ཆོས་དཔོན་དང་ལབ་གླེང་བྱེད་ཀྱིན་ཡོད།
ཡོད་ཚད་བག་ཚ་བ་དང་འཚེར་སྣང་མེད་པར་བློ་བདེ་བག་
ཕེབས་ཀྱི་མཁའ་དབུགས་སྟུག་པོ་ཞིག་གིས་ཁེངས་འདུག ཕྱིས་སུ་
ཨན་ནེས་ནང་རྫས་ལྗེའེན་གྱི་སྒོང་བག་དེ་སྒྲོག་ཙེ་སྟེང་བསྐྱལ་ཡོང་།
ལྷ་ལྕམ་ཨ་ལན་གྱིས་ཟས་སྣ་རྣམ་པ་སྣ་ཚོགས་ཟ་མྱོང་ཡོད་པས། ཁ་
བྱམས་ཚིག་འཇམ་ངང་ནང་རྫས་ལྗེའེན་གྱི་སྒོང་བག་དེ་དང་ལེན་མ་
བྱས། མཱ་རཱེ་ལེ་ཡས་ཨན་ནེའི་གདོང་གི་རེ་ཐག་ཆད་པའི་ཉམས་འགྱུར་
མཐོང་མ་ཐག འཛུམ་དང་བཅས་ལྷ་ལྕམ་ཨ་ལན་ལ།
“འོ། ཁྱེད་ཀྱིས་ངེས་པར་དུ་བྲོ་བར་མྱོངས་རོགས། ལྷ་ལྕམ་ཨ་ལན།
འདི་ཨན་ནེས་ཁྱེད་ལ་ཆེད་དུ་གྲ་སྒྲིག་བྱས་པ་རེད།”
“དེ་ན་ངས་བྲོ་བར་མྱོང་འོས།”ལྷ་ལྕམ་ཨ་ལན་གད་མོ་བགད་སོང་།
མོས་རང་ཉིད་ལ་སྒོང་བག་ཟུར་གསུམ་མ་ཞིག་གཏུབ་རྗེས། སོ་སོར་མཱ་
རཱེ་ལེ་ཡ་དང་ཆོས་དཔོན་ལ་དུམ་བུ་རེ་བྱིན།
ཨ་ལན་གྱིས་སོ་ཁམ་གང་བཏབ། དེ་མུར་གདོང་ལ་ཉམས་འགྱུར་
མཚར་བོ་ཞིག་མངོན་ཡོང་། ཡིན་ཡང་མོས་ཅི་ཡང་མི་བཤད་པར་མུ་
མཐུད་དུ་ཟས་སོང་། མཱ་རེ་ལེ་ཡས་ཚུལ་དེ་མཐོང་མ་ཐག་ལམ་སེང་སྒོང་བག་ཁམ་གང་ཟོས་པ་ན།
“ཨན་ནེ་ཤེར་ལཱེ”ཞེས་མོས་སྐད་བརྒྱབ་བྱུང་། “ཁྱེད་ཀྱིས་སྒོང་
བག་ནང་དུ་ཅི་ཞིག་བཞག་པ་ཡིན།”
“ཟས་ཐོ་སྟེང་གི་རྫས་དེ་ཡིན། གཞན་གང་ཡང་བཞག་མེད། མཱ་
རཱེ་ལེ་ཡ།”ཨན་ནེས་སེམས་ཁྲལ་ཆེན་པོས་ལམ་སེང“མི་ཞིམ་ནི་ཨེ་རེད”ཅེས་དྲིས།
“ཞིམ་གི ངོ་མ་བྱ་བཙོག་གི ལྷ་ལྕམ་ཨ་ལན། ད་མ་ཟ། ཨན་ནེ།
ཁྱོད་རང་གིས་ཚོད་ལྟ་བྱོས། ཁྱེད་ཀྱིས་བྲོ་རྫས་གང་བཏབ་པ་ཡིན།”
ཨན་ནེས“དྲི་ཞིམ་རྩྭ་ཡིན།”མོས་མྱུར་དུ་ཁམ་གང་ཟོས་མ་ཐག་
ངོ་གནོང་ནས་ཚ་ལམ་དུ་གྱུར། ”དྲི་ཞིམ་རྩྭ་མ་གཏོགས་ཅི་ཡང་བཞག
མེད། འོ། མཱ་རཱེ་ལེ་ཡ། བསྐྱུར་བསྙལ་གྱི་གནད་དོན་ཡིན་ཐག་ཆོད་རེད།
ང་སྔ་མོ་ནས་དམ་བེ་དེར་དོགས་པ་ཟ་མྱོང་།”
“བསྐྱུར་བསྙལ། ཉོག་གཏམ། ཁྱེད་ཀྱིས་ད་གིན་བཀོལ་སྤྱོད་བྱས་
པའི་དམ་བེ་དེ་ཚུར་ཁྱེར་ཤོག་”
ཨན་ནེ་ལམ་སེང་གསོག་ཉར་ཁང་དུ་ཕྱིན་ནས་དམ་བེ་དེ་ཁྱེར་
ཡོང་། དམ་བེ་ནང་དུ་ཁམ་མདོག་གི་གཤེར་གཟུགས་ཀྱིས་ཁེངས་
འདུག དམ་བེ་སྟེང་དུ་སེར་རལ་དུ་གྱུར་པའི་ཤོག་བྱང་ཞིག་སྦྱར་ཡོད་
པའི་སྟེང་དུ”མཐོ་རིམ་དྲི་ཞིམ་རྩྭ”ཞེས་བྲིས་ཡོད།
མཱ་རཱེ་ལེ་ཡས་དམ་བེ་དེ་ཚུར་བླངས་ནས་ཁ་ཕྱེ་སྟེ་དྲི་མར་སྣོམ་སྣོམ་བྱས།
“གནམ་རྒན་མ། ཨན་ནེ། ཁྱེད་ཀྱིས་སྒོང་བག་ནང་དུ་གཟེར་
འཇགས་སྨན་བྱུགས་འདུག གཟའ་འཁོར་སྔོན་མར་ངས་གཟབ་
གཟབ་མ་བྱས་པར་གཟེར་འཇགས་སྨན་གྱི་དམ་བེ་བཅག་པས། ལྷག་
མའི་སྨན་ཆུ་དག་བཀོལ་སྤྱོད་བྱས་ཚར་བའི་དྲི་ཞིམ་རྩྭའི་དམ་བེ་ནང་
བླུགས་པ་ཡིན། དོན་འདིར་ང་ལ་འགན་ཁུར་ཡོད། ངས་ཁྱེད་ལ་གསལ
འདེབས་བྱེད་འོས། ཡིན་ཡང་། གནམ་རྒན་མ། ཁྱེད་ཀྱིས་དེ་བཀོལ་
སྤྱོད་མ་བྱས་སྔོན་ཐོག་མར་དྲི་མར་སྣོམ་འོས།”
ངོ་ཚ་ཁ་སྐྱེངས་ཀྱིས་མ་བཟོད་པར་ཨན་ནེ་ངུ་ཤོར་སོང་།
“ངས་ཅི་ཡང་སྣོམ་མ་སོང་། ངའི་སྣ་ཡིས་དྲི་ཚོར་གྱི་མི་འདུག”ཅེས་
བཤད་བཞིན་མོ་རང་ཤར་གྱི་སྦུག་ཁང་ནང་རྒྱུགས་སོང་། མལ་ཁྲིའི་
སྟེང་འགྱེལ་ནས་སྐད་ཆེན་པོས་ངུ་འབོད་བྱས་སོང་། བལྟས་ཡོང་ན་
སུའི་ཁར་ཡང་ཉན་འདོད་མེད་པ་འདྲ།
དར་ཅིག་འགོར་རྗེས། སྐས་ཐེམ་ལས་གོམ་སྒྲ་ཡང་མོ་ཞིག་གྲགས་
ཡོང་། མི་ཞིག་ཁང་བའི་ནང་ཕྱིན་ཡོང་།
“འོ། མཱ་རེ་ལེ་ཡ།”ཨན་ནེས་མགོ་ཡང་ཡར་མི་དགྱེ་བར་ངུ་ཤུམ་
རྒྱག་བཞིན”ད་ནི་ངས་ནམ་ཡང་མགོ་ཡར་དགྱེ་ཐབས་བྲལ།
རྣམས་ཀྱིས་ངའི་ནོར་འཁྲུལ་དེ་ནམ་ཡང་སེམས་ལ་འཛིན་ངེས། དོན་
འདི་གཅིག་ནས་གཅིག་བརྒྱུད་དེ་མི་མང་བོས་གོ་ངེས། ཌྷཱའེ་ཨན་ནས་
ང་ལ་ངས་བཟོས་པའི་སྒོང་བག་གི་གནས་ཚུལ་འདྲི་དུས། ངས་སྐད་
ཆ་དྲང་མོར་བཤད་པ་ལས་ཐབས་མེད། ཚང་མས་ང་ལ་སྐྱོན་མཛུབ་
བཙུགས་ནས་འདི་ནི་གཟེར་འཇགས་སྨན་གྱིས་སྒོང་བག་བཟོ་བའི་
བུ་མོ་དེ་རེད་ཅེས་འཕྱ་དགོད་བྱ་ངེས། ལྗེའར—སློབ་གྲྭའི་ནང་གི་བུ་
ཆུང་ཚོས་ང་ལ་འཕྱ་སྨོད་བྱ་ངེས། འོ། མཱ་རེ་ལེ་ཡ། གལ་ཏེ་ཁྱེད་ལ་ཡེ་
ཤུའི་ཆོས་པའི་སྙིང་རྗེ་ཅུང་ཙམ་ཡོད་ན། བྱུར་ཆགས་རྐྱེན་ངན་འདི་
འདྲ་བྱུང་རྗེས། ང་ལམ་སེང་སྡེར་མ་བཀྲུ་རུ་མ་མངག་རོགས། ཆོས་
དཔོན་ཁྱོ་ཤུག་གཉིས་ཕྱིན་རྗེས་ངས་དེ་དག་བཀྲུ་ཆོག ང་ད་ལྟ་ལྷ་ལྕམ་
ཨ་ལན་ལ་འཕྲད་རྒྱུར་ངོ་གནོང་འདུག མོས་ངས་བསམ་གཟས་ནས་
མོ་ལ་གནོད་བསྐྱལ་བ་རེད་སྙམ་ངེས། ལྷ་ལྕམ་ལེན་རྗེས་སྔོན་ཆད་དྭ་
ཕྲུག་བུ་མོ་ཞིག་གིས་རང་གི་དྲིན་ཆེན་ལ་དུག་བཏབ་ནས་གསོད་རྩིས་
བྱེད་མྱོང་ཟེར། ཡིན་ཡང་གཟེར་འཇགས་སྨན་ལ་དུག་མེད། མ་གཞི་
ནས་འཐུང་ན་ཆོག ཡིན་ཡང་ནང་རྫས་སྒོང་བག་ནང་བྱུགས་ན་ག
ལ་འགྲིག ཁྱེད་ཀྱིས་ལྷ་ལྕམ་ཨ་ལན་ལ་གནས་ཚུལ་ངོ་མ་བཤད་ཆོག་གམ། མཱ་རཱེ་ལེ་ཡ།”
མི་ཞིག་གིས་སྤྲོ་སེམས་འཁོལ་བའི་ངང“དོན་དེ་ཁྱོད་རང་གིས་
དངོས་སུ་མོ་ལ་བཤད་ན་འགྲིག”ཟེར།
ཨན་ནེས་ལམ་སེང་མགོ་ཡར་དགྱེ་ནས་བལྟ་དུས། ལྷ་ལྕམ་ཨ་
ལན་མལ་འགྲམ་དུ་འགྲེང་ནས་དགོད་འཛུམ་དང་བཅས་མོ་ལ་ཅེར་འདུག
“སྙིང་ཉེ་བའི་བུ་མོ་ཆུང་ཆུང་། གཏན་ནས་མ་ངུ་།“མོས་ཨན་ནེ་
སེམས་སྡུག་ཆེན་པོས་ངུ་བ་མཐོང་ནས་ཧ་ཅང་དོགས་མི་བདེ་བ་བྱུང་།
“འེ་ཡ། སྤྲོ་སྣང་ལྡན་པའི་ནོར་འཁྲུལ་ཆུང་ཆུང་ཞིག་རེད། མི་ཚང་མས་
ནོར་འཁྲུལ་དེ་རིགས་བཟོ་སྲིད།”
“འོ། མིན། ང་ཁོ་ནས་ད་གཟོད་ནོར་འཁྲུལ་དེ་རིགས་བཟོ་
སྲིད།“ཨན་ནེས་ཧ་ཅང་ཉམ་ང་དང་སྙིང་རྗེ་བའི་ངང་“ངས་ཁྱེད་ལ་ནང་
རྫས་ལྗེའེན་གྱི་སྒོང་བག་ཞིམ་པོ་ཞིག་བཟོ་བསམ་པ་ཡིན། ལྷ་ལྕམ་ཨ་ལན།”
“དེ་ངས་ཤེས་ཡོད། སྙིང་ཉེ་བའི་ཨན་ནེ། ངས་ཁྱེད་ལ་ཁག་ཐེག་
བྱེད། ཁྱེད་ཀྱིས་བཟོས་པའི་སྒོང་བག་བཟང་ངན་གང་ཡིན་ཡང་། ངས་
ཁྱེད་ལ་བཀའ་དྲིན་བླ་ལྷག་ཏུ། ད་ཆོག་གི གཏན་ནས་མ་ངུ་། ང་ཁྲིད་
ནས་ཁྱེད་ཀྱི་མེ་ཏོག་ལྡུམ་ར་ལ་བལྟ་རུ་འགྲོ། ཁ་ཐི་བྷིར་ཋི་སྲས་མོས་
ཁྱེད་ལ་རང་གི་ལྡུམ་ར་ཆུང་ཆུང་ཞིག་ཡོད་ཟེར། ངས་དེར་བལྟ་འདོད།
རྒྱུ་མཚན་ང་རང་མེ་ཏོག་ལ་ཧ་ཅང་དགའ།”
ཨན་ནེ་ལྷ་ལྕམ་ཨ་ལན་དང་ལྷན་དུ་སྐས་ཐེམ་ལས་མར་བབས
མོའི་སེམས་གཞི་ནས་ལྷོད་ལ་བབས་སོང་། ལྷ་ལྕམ་ཨ་ལན་ནི་དངོས་
གནས་རང་གི་ཡིད་མཐུན་གྲོགས་མཆོག་དེ་རེད་སྙམ། རྐྱེན་ངན
གྲོགས་སུ་གྱུར་སོང་། སྒོང་བག་གི་དོན་དེའི་སྐོར་སུ་ཡིས་ཀྱང་གླེང་མ་
སོང་། མགྲོན་པོ་ཕྱིན་སོང་། བསམ་ཡུལ་ལས་འདས་པའི་བྱུར་ཆགས་
དེ་བྱུང་རྗེས་ཨན་ནེའི་སེམས་པ་དེ་ལས་ལྡོག་སྟེ་སྔར་ལས་སྐྱིད་པོ་བྱུང་།
མོས་དབུགས་རིང་ཞིག་འཐེན།
“མཱ་རཱེ་ལེ་ཡ། སང་ཉིན་ནི་གསར་བ་གསར་རྐྱང་གི་ཉིན་མོ་ཞིག་
ཡིན། ནོར་འཁྲུལ་གང་ཡང་བཟོ་མི་སྲིད། ངོ་མ་སྐྱིད་པོ་འདུག དེ་མིན་ནམ།”
“ཁྱེད་ཀྱིས་སང་ཉིན་ཡང་ནོར་འཁྲུལ་མང་བོ་བཟོ་སྲིད”ཅེས་མཱ་རེ་
ལེ་ཡས་བཤད་རྒྱུར”ཁྱེད་ཀྱིས་ནོར་འཁྲུལ་མི་བཟོ་བ་ག་ལ་སྲིད། ཨན་ནེ༑”
“རེད། དེ་ངས་གསལ་བོར་ཤེས་ཡོད།”ཨན་ཞེས་སེམས་སྐྱོ་བའི་
ངང་རང་ནོངས་ངོས་ལེན་བྱས་ཏེ་བཤད་རྒྱུར“ཡིན་ཡང་ཁྱེད་ཀྱིས་ང་
ལ་མི་སེམས་ལ་སྐུལ་མ་སྟེར་བའི་བཟང་ཆ་ཞིག་ཡོད་པ་ཤེས་མི་འདུག
མཱ་རཱེ་ལེ་ཡ། ངས་ནོར་འཁྲུལ་སྣ་གཅིག་བསྐྱར་དུ་བཟོ་མྱོང་མེད།”
“ངས་དེ་ཡང་བཟང་ཆ་ཞིག་ཏུ་བརྩི་བ་མ་ཤེས། ཁྱེད་ཀྱིས་ནམ་
རྒྱུན་ནོར་འཁྲུལ་གསར་བ་རེ་བཟོ་སྲིད།”
“འོ། ཁྱེད་ཀྱིས་མི་ཤེས་སམ། མཱ་རཱེ་ལེ་ཡ། མི་ཞིག་གིས་ནོར་འཁྲུལ་
བཟོ་བར་ཚད་ཐིག་ཡོད་ངེས། ནོར་འཁྲུལ་ཡོངས་མ་ལུས་བཟོས་ཚར་
རྗེས། ཡང་བསྐྱར་ནོར་འཁྲུལ་བཟོ་མི་སྲིད། དེ་ནི་མི་སེམས་ལ་སྐུལ་ལྕག་གཏོང་བ་ཞིག་རེད།”
མཱ་རཱེ་ལེ་ཡས་“ཆོག་གི རབ་ཡིན་ན་ནང་རྫས་སྗེའེན་གྱི་སྒོང་བག་
དེ་ཕག་ལ་སྟེར་རོགས།” “ད་འདི་སུས་ཀྱང་ཟ་ཐབས་མི་འདུག ལྗེ་རེ་
ཌྷེའོ་ཋི་ཡིས་ཀྱང་ཟ་ཐབས་མི་འདུག”

ལེའུ་གསུམ་པ།

ཟླ་བཞི་བའི་ཟླ་མཇུག་གི་ས་སྲོད་ཅིག་ལ། མཱ་རཱེ་ལེ་ཡ་རོགས་
རེས་མཐུན་ཚོགས་ཀྱི་གྲོས་ཚོགས་ལ་ཞུགས་རྗེས་ཕྱིར་ཁྱིམ་དུ་ལོག་
པའི་ལམ་བར་དུ། དགུན་རྒྱ་སྟག་འདྲ་བོ་ཕར་འདས་ནས་དཔྱིད་ཀྱི་
ཕོ་ཉས་རྒན་དར་གཞོན་གསུམ་རིས་སུ་མ་ཆད་པར་རེ་བ་དང་དགའ་
སྤྲོ་བསྐྱལ་ཡོང་བ་ཚོར། མཱ་རཱེ་ལེ་ཡ་ནི་རང་གི་སེམས་ཀྱི་དྲན་སྣང་ལ་
བརྟག་དཔྱད་བྱེད་པ་ཞིག་མིན་པས། མོས་རང་གིས་ད་དུང་རོགས་རེས་
མཐུན་ཚོགས་དང་། སྙིང་རྗེ་ཞལ་འདེབས་སྒམ་ཆུང་། དེ་མིན་གསོལ་
འདེབས་ཁང་གི་ས་གདན་གསར་བ་སོགས་ལ་འདང་རྒྱག་གིན་ཡོད་
སྙམ། ཡིན་ཡང་། སྣང་ལ་མ་ངེས་པའི་བློ་ངོར། བློ་བདེ་བག་ཕེབས་ངང་
སྡོད་པའི་མོས་དཔྱིད་ཀའི་གསོན་ཉམས་ཚོར། ལ་ཁའི་ཉི་མ་ནུབ་ལ་ཉེ།
དམར་མདོག་གི་ཞིང་ཁ་རུ་སྨུག་པ་ལང་ལོང་འཁྲུགས། གཙང་རྒྱབ་ཀྱི་
ཕྱུགས་རའི་ནང་དུ་ཐང་ཤིང་གི་གྲིབ་གཟུགས་ཚར་དུ་དངར། གཡའ་
དྭངས་དག་པའི་མེ་ལོང་དང་འདྲ་བའི་རྫིང་བུ་ནི་གཡུ་ལོ་ཐགས་སུ་
བཀྲ་བའི་ཤིང་ནགས་ཀྱིས་བསྐོར་ཡོད། ལྷིང་འཇགས་ངང་ཀྲོང་ངེར་
འགྱིང་བའི་གསོམ་སྡོང་ལས་མདོག་དམར་བའི་མྱུ་གུ་གསར་བ་འབུས་
བཞིན་འདུག ས་གཞི་ཆེན་མོ་གཉིད་ལས་སད་བྱུང་། ཐལ་མདོག་གི་
ས་འོག་ལས་ཚེ་སྲོག་གསར་བའི་དབུགས་ཀྱི་རྒྱུ་བ་ལྷེམ་ལྷེམ་བྱེད་པ་
ཚོར་ཡོང་། གནམ་ས་གཉིས་ཀར་དཔྱིད་ཉམས་ཤར། སེམས་ཀྱི་ཟབ་
ས་ནས་བརྡོལ་བའི་དགའ་སྤྲོ་དེའི་དབང་གིས། མཱ་རཱེ་ལེ་ཡར་ཡོད་པའི་
བུད་མེད་དར་མའི་བབ་བརླིང་གི་གོམ་སྟབས་དེའང་ཟོར་ཡང་བ་ཞིག་ཏུ་གྱུར།
མོས་བརྩེ་བ་ཟབ་མོས་ནགས་ཀླུང་ཁྲོད་ཀྱི་རྒྱ་ཕིབས་ལྗང་མདོག
མཁར་གྲོང་ལ་ཅེར་འདུག སྒེའུ་ཁུང་སྟེང་གི་ཉི་འོད་ལས་ལྡོག་འོད་
མིག་ལ་འཚེར་བ་རེ་འཕྲོས་ཡོང་། མཱ་རཱེ་ལེ་ཡས་གོམ་སྟབས་ཆེན་པོས་
བརླན་གཤེར་ཆགས་པའི་ལམ་ཕྲན་བརྒྱུད་དེ་སོང་། སེམས་སུ་རང་
ཉིད་ཕ་ཡུལ་དུ་ལོག་པ་ཤེས། མེ་ལྕེ་འུར་འུར་འབར་བའི་རྩིག་ཐབ་ཀྱི་
གམ་དུ་ལོག་འགྲོ། གསོལ་ཇ་ཁོལ་མ་ལྟེམ་མར་བླུགས་པའི་སྒྲོག་ཙེ་
འགྲམ་དུ་ལོག་འགྲོ། ངོ་མ་སེམས་ལ་དྲན་ནའང་ཡིད་ཚིམ་པ་ཞིག་
རེད། དེ་ནི་ཨན་ནེ་རྒྱ་ཕིབས་ལྗང་མདོག་མཁར་གྲོང་དུ་མ་ཡོང་བའི་
སྔོན་དང་འདྲ་བར་དགོང་མོར་རོགས་རེས་མཐུན་ཚོགས་ཀྱིས་སྤེལ
བའི་འདུ་ཚོགས་ཀྱི་དྲོད་ཁོལ་ཙམ་ལ་བརྟེན་ནས་གྲང་ངར་ལ་རྒོལ་བ་མ་ཡིན།
དེ་བས། མཱ་རཱེ་ལེ་ཡ་ཐབ་ཚང་དུ་སླེབས་ནས། རྩིག་ཐབ་ནང་མེ་
མེད་པ་དང་ཨན་ནེ་ཡང་གར་སོང་ཆ་མེད་དུ་གྱུར་བ་མཐོང་དུས་རང་
དབང་མེད་པར་ཚིག་པ་ཆེན་པོ་ཟོས་སོང་། མོས་ཨན་ནེ་ལ་སྐར་མ་
ལྔའི་ནང་དགོང་ཇ་གྲ་སྒྲིག་བྱེད་དུ་འཇུག་རྩིས་ཡོད་མོད། ཨན་ནེ་མི་
མཐོང་བས་མོ་རང་གིས་དངོས་སུ་ལག་འགུལ་དགོས་བྱུང་།
མོས་ལྭ་བ་བརྗེ་རྗེས་ཟ་མ་གཡོ་སྐོལ་བྱས། ད་ནི་མ་ཐེ་ཡུའུ་ཡང་ཞིང་ཁར་རྨོ་རྒྱག་
ཏུ་ཕྱིན་ནས་ཕྱིར་སླེབས་ལ་རན།
“ཨན་ནེ་ཕྱིར་སླེབས་རྗེས་མོ་ལ་སློབ་གསོ་ནན་མོ་གཏོང་
དགོས”ཞེས་མཱ་རཱེ་ལེ་ཡས་གཤེ་གཤེ་གཏོང་བཞིན་ངར་ཤུགས་ཆེན་
པོས་གཏུབ་གྲིས་བུད་ཤིང་དུམ་བུར་གསིལ་གྱིན་ཡོད། མ་ཐེ་ཡུའུ་
ཕྱིར་སླེབས་སོང་། ཁོ་གྲུ་ཟུར་ཞིག་ཏུ་བསྡད་ནས་ཇ་འཐུང་བར་སྒུག་
འདུག “མོ་ཌྷཱའེ་ཨན་ན་དང་ལྷན་ག་ཤེད་ཅིག་ལ་ཕྱིན་སོང་། གཏམ་
རྒྱུད་འབྲི་བ་མིན་ན་ཁ་བརྡ་གློད་པ་ཡིན། ཡང་ན་གླེན་རྟགས་ཚ་བའི་
བྱ་བ་གཞན་ཞིག་སྒྲུབ་བཞིན་ཡོད་ངེས། དུས་ཚོད་དང་ལས་ཀ་ཡོངས་
སུ་བརྗེད་འདུག ད་ནི་ངེས་པར་དུ་མོ་ལ་བཀག་འགོག་བྱེད་དགོས།
ལྷ་ལྕམ་ཨ་ལན་གྱིས་ཨན་ནེ་ནི་མོས་མཐོང་མྱོང་བའི་ཆེས་སྤྱང་གྲུང་
ལྡན་ཞིང་སྙིང་རྗེ་བའི་བྱིས་པ་དེ་རེད་ཟེར། མོ་ངོ་མ་དེ་འདྲ་ཞིག་ཡིན་
ཡང་ནམ་རྒྱུན་མི་དྲན་དགུ་དྲན་བྱེད་རྒྱུར་དགའ། ཁྱེད་ཀྱིས་མོས་ཅི་
ཞིག་བྱ་རྒྱུ་ཡིན་པ་རྩ་བ་ནས་ཤེས་མི་སྲིད། མོ་ལ་བསམ་ཚུལ་མཚར་
བོ་གཅིག་རྗེས་གཉིས་མཐུད་དུ་ཡོད། འེ་ཡ། འདི་ནི་ཏག་ཏག་ལྷ་ལྕམ་
རེའེ་ཆིལ་གྱིས་དེ་རིང་གི་གྲོས་ཚོགས་སྟེང་བཤད་པའི་སྐད་ཆ་རེད།
སྐབས་དེར་ང་ཁོང་ཁྲོ་ཆེན་པོ་ལངས་སོང་། དགའ་འོས་པ་ཞིག་ལ་ལྷ་
ལྕམ་ཨ་ལན་ཡར་ལངས་ནས་ཨན་ནེ་ཡི་ཚབ་སྐད་ཆ་བཤད་སོང་། དེ་
མིན་ངས་མི་ཚང་མའི་མདུན་ནས་ལྷ་ལྕམ་རེའེ་ཆིལ་ངོ་ཚ་ཁ་སྐྱེངས
པོ་བཟོ་ངེས། ཨན་ནེ་ལ་སྐྱོན་ཆ་མང་བོ་འདུག དེ་ངས་ཁས་ལེན། ཡིན་
ཡང་མོ་གསོ་སྐྱོང་བྱེད་མཁན་ང་ཡིན་པ་ལས་ལྷ་ལྕམ་རེའེ་ཆིལ་ལེན་
ལྷེ་མིན། གལ་ཏེ་ལྷའི་ཕོ་ཉ་གྷེའེ་ཌྷིརཱེལ་འདིར་སྐུ་བཞུགས་པའི་དབང་
དུ་བཏང་ཡང་མོས་སྐྱོན་ཆ་མང་བོ་བགྲང་ངེས། དེ་ལྟ་ནའང་། ཨན་
ནེ་འདི་ལྟར་ཕྱི་རོལ་ཏུ་སོང་ན་མི་འགྲིག ངས་མོ་ལ་ཕྱི་དྲོར་ངེས་པར་
དུ་ཁྱིམ་དུ་བསྡད་ནས་ཁྱིམ་ལས་ལས་དགོས་ཞེས་ངག་བཅོལ་ནན་
མོ་བྱས་ཡོད། མོ་ལ་སྐྱོན་ཆ་མང་བོ་ཡོད་ཀྱང་། ངས་སྔོན་ཆད་མོ་འདི་
འདྲའི་ཁར་མི་ཉན་པ་དང་ཡིད་རྟོན་བློ་འགེལ་མི་རུང་བ་ཞིག་ཡིན་པ་
མ་ཚོར། ད་ལྟ་ངས་མོ་མི་དེ་འདྲ་ཞིག་ཡིན་པ་ཤེས་དུས་སེམས་ཧ་ཅང་སྐྱོ་སོང་།”ཟེར།
མ་ཐེ་ཡུའུ་ཡིས་འུན། དེ་ངས་མི་ཤེས།”ཁོའི་བསམ་པར་རབ་ཡིན་
ན་མཱ་རེ་ལེ་ཡར་ཁོང་ཁྲོ་ཕྱིར་འདོན་དུ་བཅུག་ན་དགའ་སྙམ། ཉམས་
མྱོང་ལས་ཤེས་གསལ་ལྟར། བར་སྐབས་འདིར་མོ་དང་རྩོད་གླེང་བྱས་
ན་ཧ་ཅང་འཚམ་པོ་མིན། རང་དགར་བསྐྱུར་ན་མོས་ལག་ནང་གི་ལས་
ཀའང་མགྱོགས་མྱུར་ངང་བསྒྲུབ་ཐུབ། ཁོ་ཧ་ཅང་ངང་རྒྱུད་རིང་ཞིང་
བློ་རིག་ལྡན་པ་ཞིག་ཡིན། ཆེས་གཙོ་བོ་ནི་ཁོ་ལྟོགས་ནས་རྒྱུ་མས་ཆོ་
ངེ་འདེབས་བཞིན་འདུག “ཁྱེད་ཀྱི་བསྡོམས་ཚིག་སྔ་དྲག་སོང་ནའང་
ཐང་། མཱ་རཱེ་ལེ་ཡ། ཁྱེད་ཀྱིས་མོས་ཁ་ལ་མ་ཉན་པ་ཡིན་པ་ཐག་གིས་
ཆོད་དམ། དེ་མིན་མོ་ཡིད་རྟོན་མི་རུང་བ་ཞིག་རེད་ཅེས་མ་བཤད། མོ་
དཀའ་ཁག་ཞིག་ལ་འཕྲད་ཡོད་ཀྱང་སྲིད། ཨན་ནེས་འགྲེལ་བཤད་རྒྱག་ངེས།”
“ངས་མོ་ཁྱིམ་དུ་སྡོད་ཞེས་བཤད་ཡོད་ཀྱང་མོ་ཁྱིམ་དུ་མི་
འདུག”ཅེས་མཱ་རཱེ་ལེ་ཡས་བཤད་རྒྱུར“ད་ནི་མོས་དོན་འདིར་ཡིད་ཚིམ་
པའི་འགྲེལ་བཤད་ཅིག་རྒྱག་དཀའ། ཁྱོད་ཀྱིས་མོར་འགེབ་སྲུང་བྱེད་
བཞིན་ཡོད་པ་ངས་ལོས་ཤེས། མ་ཐེ་ཡུའུ། ཡིན་ཡང་མོ་ལ་སློབ་གསོ་
གཏོང་མཁན་ནི་ང་ཡིན་པ་ལས་ཁྱོད་མིན།”
དགོང་ཟས་སྐབས་སུ་མུན་ཡོངས་སུ་རུབ་འདུག ཡིན་ཡང་ཨན་
ནེ་ད་དུང་ཕྱིར་མ་ལོག དབུགས་ཧལ་ཧལ་ངང་ཤིང་ཟམ་མམ་ཡང་ན་
མཛའ་གྲོགས་རྐང་ལམ་བརྒྱུད་ནས་ཕྱིར་སླེབས་མ་སོང་། རང་ཉིད
ཀྱི་ལས་ཀའི་འཐུས་ཤོར་ལ་དགོངས་དག་ཀྱང་ཞུས་མ་སོང་། མཱ་རེ་
ལེ་ཡས་ངོ་གནག་བཞིན་ཟས་སྡེར་དག་གཙང་མར་བཀྲུས་ནས་སྔར་
གནས་སུ་བཞག མོ་ས་དོང་དུ་ཐེངས་གཅིག་འགྲོ་དགོས་བྱུང་སྟབས་
པྲ་ཚིལ་སྒྲོན་མེ་ཞིག་འཚོལ་དགོས་བྱུང་། ནམ་རྒྱུན་ཨན་ནེའི་སྒྲོག་
ཙེ་སྟེང་པྲ་ཚིལ་རྐང་གཅིག་བཞག་ཡོད་པས་མོ་ཐད་ཀར་ཐོག་ཁང་གི་
ཤར་གྱི་སྦུག་ཁང་ནང་ཕྱིན། མོས་སྒྲོན་མེ་བསྒྲོན། ཁ་ཕྱིར་འཁོར་ནས་
བལྟ་དུས་ཨན་ནེ་མལ་ཁྲིའི་སྟེང་ཁ་སྦུབ་ཏུ་ཉལ་ནས་མགོ་སྔས་འབོལ་ནང་བཅུག་ཡོད་པ་མཐོང་།
“གནམ་རྒན་མ།”མཱ་རཱེ་ལེ་ཡ་ཧ་ལས་ཧང་སང་ནས”ཁྱོད་ཉིན་གང་
བོར་གཉིད་བསྡད་པ་ཡིན་ནམ། ཨན་ནེ།”
“མིན།”ཞེས་ཨན་ནེས་སྐད་འགག་དབུགས་ཟད་ངང་ལན་སློག
“དེ་ན་ཁྱོད་ལ་ན་ཚ་བྱུང་བ་ཡིན་ནམ།”མཱ་རཱེ་ལེ་ཡ་མལ་ཁྲིའི་
འགྲམ་དུ་ཕྱིན་ནས་སེམས་ཁྲལ་ཆེན་པོས་ངང་དྲིས།
ཨན་ནེས་མགོ་བོ་སྔས་འབོལ་ནང་ཟབ་མོར་བཅུག་ནས་དུས་
གཏན་དུ་འཇིག་རྟེན་གྱི་མི་ལ་གཞའ་འདོད་པ་འདྲ།
“མ་རེད། ངས་ཁྱེད་ལ་ཞུ་བ་བྱེད། མཱ་རཱེ་ལེ་ཡ། ཁྱེད་ཕར་ལ་འགྲོ་
རོགས། ང་ལ་མ་བལྟ། ང་ད་ལྟ་སེམས་ཕམ་ནས་སྡུག་བསྔལ་གྱི་རྒྱ
མཚོར་ལྷུང་ཡོད། ད་ནི་སུ་ཞིག་འཛིན་གྲྭའི་ནང་ཨང་དང་བོ་ཡིན་
མིན་ལ་ངས་དོ་སྣང་མི་བྱེད། སུ་ཞིག་སློབ་གྲྭའི་སྙན་ངག་གྱེར་ལེན་གྱི་
འགྲན་ཚོགས་ལ་ཞུགས་པར་ཡང་དོ་སྣང་མི་བྱེད། ད་ལྟ་དོན་ཆུང་དེ་
དག་གླེང་རིན་མི་འདུག རྒྱུ་མཚན་ང་གང་དུའང་འགྲོ་མི་འདོད། ད་
ངའི་ཚེ་འདིའི་ཡོད་ཚད་ཚར་སོང་། ཁྱེད་ལ་ཞུ་བ་བྱེད། མཱ་རཱི་ལེ་ཡ།
ཕར་ལ་སོང་། ང་ལ་མ་བལྟ།”
“སྐད་ཆ་དེའི་དོན་ཅི་ཡིན”མཱ་རེ་ལེ་ཡ་མགོ་རྨོངས་ནས་ཧ་མ་གོ་
བར“ཨན་ནེ་ཤེར་ལཱེ། ཁྱོད་ལ་ཅི་བྱུང་སོང་། ཁྱོད་ཀྱིས་ཅི་ཞིག་བསྒྲུབ་
སོང་། མྱུར་དུ་ཡར་ལངས་ནས་ང་ལ་ཤོད། མྱུར་དུ། ཆོག་གི ཅི་རེད།”
ཨན་ནེས་རེ་ཐག་ཆད་པའི་ངང་མོའི་ཁར་ཉན་ནས་ས་གཅལ་
སྟེང་ལོག་སྟེ་སྐད་དམའ་མོས་“ཁྱེད་ཀྱིས་ངའི་སྐྲ་ལོར་ལྟོས་དང་། མཱ་རེ་ལེ་ཡ།”ཟེར།
དེ་བས་མཱ་རཱེ་ལེ་ཡས་སྒྲོན་མེ་ཡར་བཀྱགས་ནས་ཨན་ནེའི་རྒྱབ་
ཀྱི་སྐྲ་ལོར་ཞིབ་ཏུ་བལྟས་པ་ན། ངོ་མ་འཇིགས་སུ་རུང་བ་ཞིག་རེད།
“ཨན་ནེ་ཤེར་ལཱེ། ཁྱེད་ཀྱིས་རང་གི་སྐྲ་ལོར་ཅི་བྱས་སོང་། འེ་ཡ།
མདོག་ལྗང་གུ་རེད།”
མདོག་ལྗང་གུ མདོག་ལྗང་གུ་མཚར་བོ་མི་སྡུག་པ་ཞིག་རེད།
དཀྱིལ་དུ་སྐྲ་ཉག་དམར་པོ་འགའ་དང་མཉམ་བསྲེས་བྱས་ཡོད་པས་
བལྟས་ན་འཇིགས་སུ་རུང་བ་ཞིག་རེད། མཱ་རེ་ལེ་ཡས་མི་ཚེ་གང་བོར་
ཨན་ནེའི་སྐྲ་ལོ་ལྟ་བུའི་ཡ་མཚན་ཞིག་མཐོང་མྱོང་མེད།
“རེད། མདོག་ལྗང་གུ་རེད།”ཅེས་ཨན་ནེས་ངུ་ཤུམ་རྒྱག་
བཞིན་“སྔོན་ཆད་ངས་སྐྲ་མདོག་དམར་པོ་ལས་བཙོག་པ་མི་འདུག་
སྙམ། ཡིན་ཡང་ད་ལྟ་ངས་ཤེས་སོང་། སྐྲ་མདོག་ལྗང་གུ་མདོག་དམར་
པོ་ལས་ལྡབ་འགའ་ཡིས་བཙོག་པ་འདུག མཱ་རཱེ་ལེ་ཡ། ཁྱེད་ཀྱིས་ང་རེ་
ཐག་ག་ཙམ་ཆད་པ་རྟོགས་མི་སྲིད།”
“འདི་འདྲ་ཞིག་ཏུ་ཇི་ལྟར་གྱུར་བ་ངས་མི་ཤེས། ངས་དེར་བརྟག་
དཔྱད་ཅིག་བྱེད་འདོད།”ཞེས་མཱ་རཱེ་ལེ་ཡས་བཤད་རྒྱུར།མྱུར་དུ་འོག
ཁང་གི་ཐབ་ཚང་དུ་སོང་། འདིར་ཧ་ཅང་འཁྱག་པོ་འདུག—དེ་
ནས་ཁྱེད་ཀྱིས་ཅི་ཞིག་བསྒྲུབས་པ་ང་ལ་ཤོད་དང་། ངས་ཀྱང་ཁྱོད་ཀྱིས་
དཀའ་ལས་ཞིག་བཟོ་རྒྱུ་ཡིན་པ་ཤེས་ཡོད། ཟླ་གཉིས་ལྷག་ལ་རྙོག་དྲ་
བཟོས་མ་སོང་བས་ད་ཡང་ཁྱེད་ཀྱིས་རྙོག་དྲ་བཟོ་རན་པ་ཤེས་ཡོད།
ཆོག་གི དེ་ན་ཁྱེད་ཀྱི་སྐྲ་ལོར་ཅི་བྱུང་སོང་།”
“ངས་སྐྲ་ལོར་ཚེས་བྱུགས་པ་ཡིན།”
“ཚོས་བྱུགས་སོང་། སྐྲ་ལོར་ཚོས་བྱུགས་སོང༌། ཨན་ནེ་ཤེར་ལཱེ།
འདི་ལྟར་བསྒྲུབས་ན་ཧ་ཅང་ཚད་ལས་བརྒལ་བ་མ་ཡིན་ནམ།”
“རེད། དེ་ལྟར་བསྒྲུབས་ན་མི་བཟང་བ་ངས་ཤེས་ཡོད།”ཅེས་ཨན་
ནེས་རང་ནོངས་ངོས་ལེན་བྱས་ནས་བཤད་རྒྱུར“ཡིན་ཡང་། ངའི་
བསམ་པར་གལ་ཏེ་སྐྲ་ལོ་དམར་པོ་དེ་མེད་པར་གཏོང་ཐུབ་ན་ཚད་
ལས་ཅུང་ཙམ་བརྒལ་ཡང་མི་སྐྱོན་སྙམ། མཱ་རཱེ་ལེ་ཡ། དེ་མིན། ང་ལ་
ཕྱོགས་གཞན་པའི་ཐད་ནས་གྲུབ་འབྲས་ཡར་བསྐྱེད་ཡག་པོ་བྱུང་ན་
ནོར་འཁྲུལ་འཐུས་ཤོར་གྱི་དོན་དེ་ཁ་གསབ་བྱེད་ཐུབ།”
“ཆོག་གི”ཞེས་མཱ་རེ་ལེ་ཡས་ཟུར་ཟའི་ངང་བཤད་རྒྱུར་“གལ་ཏེ་ང་
ཡིན་ན་རང་གི་སྐྲ་ལོར་ཚོས་བྱུགས་དགོས་ཀྱང་མ་མཐའ་ཡང་མདོག་ལྗང་གུ་བྱུགས་མི་སྲིད།”
“ངས་ཀྱང་མདོག་ལྗང་གུ་བྱུགས་འདོད་མེད། མཱ་རཱེ་ལེ་ཡ།”ཞེས
ཨན་ནེ་སེམས་ཕམ་ནས་ལན་སློག་རྒྱུར“ངས་སྒྲུབས་པ་ཚད་ལས་
བརྒལ་ཡོད་ཀྱང་གནས་ལུགས་རྒྱུ་མཚན་མེད་པ་མིན། ཁོས་ང་ལ་ཚོས་
བྱུགས་གཤེར་ཁུ་དེས་སྐྲ་ལོ་ནག་པོར་བྱུགས་ཐུབ་ཅེས་ཁག་ཐེག་ཁས་
ལེན་བྱས་ཏེ་མནའ་བསྐྱལ་བས་ང་ཁོའི་སྐད་ཆར་ཡིད་ཆེས་སོང་། སྔོན་
ཆད་ལྷ་ལྕམ་ཨ་ལན་གྱིས་ང་ལ་ང་ཚོས་དོན་གང་ཡིན་ཡང་བདེན་
དཔང་ར་སྤྲོད་བྱེད་མི་ཐུབ་ན་མི་གཞན་གྱི་གཏམ་ལ་ཡིད་མ་ཆེས་ཞེས་
བཤད་མྱོང་། ད་ལྟ་ངས་ར་སྤྲོད་བྱས་སོང་། སྐྲ་ལོ་ལྗང་གུར་གྱུར་བ་
ནི་སུས་ཀྱང་མཐོང་ཐུབ་པའི་བདེན་དཔང་རེད། འོན་ཀྱང་སྐབས་དེར་
ང་ལ་བདེན་དཔང་མེད་པས་ཁོའི་གཡོ་འོག་ཏུ་ཚུད།”
“སུ། ཁྱོད་ཀྱིས་སུ་ཟེར་བ་ཡིན།”
“དེ་རིང་ཕྱི་དྲོར་ཡོང་བའི་ཚོང་བ་ཆུང་ཆུང་དེ། ངས་ཁོ་ལས་ཚོས་
བྱུགས་གཤེར་ཁུ་ཉོས་པ་ཡིན།”
“ཨན་ནེ་ཤེར་ལཱེ། ངས་ཁྱེད་ལ་ཐེངས་མང་བོར་ཨེ་ཋི་ལཱེའི་མི་དེ་
དག་ཁྱིམ་ནང་ཡོང་དུ་མ་འཇུག་ཅེས་བཤད་མྱོང་།”
“འོ། ངས་ཁོ་ཁྱིམ་ནང་ཡོང་དུ་བཅུག་མེད། ངས་ཁྱེད་ཀྱི་ངག་
བཅོལ་དེ་ཡིད་ལ་འཁོར་བས་ཁྱིམ་སྒོ་བརྒྱབ་རྗེས་སྒོར་སོང་བ་ཡིན། ཕྱི་
རོལ་གྱི་ཐེམ་སྐས་སྟེང་འགྲེང་ནས་ཁོའི་ཅ་ལག་དག་ལ་བལྟས་པ་ཡིན།
དེ་མིན། ཁོ་ཨེ་ཋི་ལཱེའི་མི་མ་རེད། ཁོ་ནི་ལྗཱིར་མི་ནྭེ་ཡི་ཡ་ཧུ་དཱ་པའི་
མི་རིགས་རེད། ཁོའི་ཚོང་སྒམ་ནི་རྩེད་ཆས་ཅ་ལག་ངོ་མཚར་བ་མང་
བོས་ཁེངས་འདུག ཁོས་ད་དུང་ང་ལ་ཁོས་ནི་དཀའ་སྤྱད་སྡུག་རུས་
ཆེན་པོས་སྒོར་མོ་བསགས་ཏེ་ཆུང་མ་དང་བྱིས་པ་གཉིས་ལྡིར་མི་ནྭེ་
ནས་འདིར་བསུ་འདོད་ཟེར། ཁྱིམ་མི་གླེང་དུས་ཁོའི་བརྩེ་བ་རྣལ་མས་
ང་ལ་སེམས་འགུལ་ཐེབས་སུ་བཅུག་སོང་། དེ་བས་ངས་ཁོའི་ཅ་ལག་
ཅིག་ཉོས་ནས་ཁོ་ལ་རོགས་རམ་ཞིག་བྱེད་བསམ་སོང་། སྐབས་དེར་
ངས་ཚོས་བྱུགས་གཤེར་ཁུའི་དམ་བེ་དེ་མཐོང་སོང་། ཁོས་ང་ལ་ཚོས་
བྱུགས་གཤེར་ཁུ་དེས་སྐྲ་མདོག་གང་ཡིན་ཡང་ནག་ཅིང་འཁྱུག་པའི་
སྐྲ་ལོར་གཏོང་ཐུབ་ཟེར། བསླུ་བྲིད་དེ་ནི་ཧ་ཅང་འགོག་ཐབས་བྲལ་བ་
ཞིག་རེད། ཡིན་ཡང་ཚོས་བྱུགས་གཤེར་ཁུ་དམ་བེ་གང་ལ་སྒོར་ཟུར་
བདུན་སྐར་ལྔ་མཁོ་བ་དང་ངའི་ལག་ཏུ་སྒོར་ཟུར་ལྔ་ལས་མེད་ཀྱང་
ཁོས་ང་ལ་དམིགས་བསལ་གྱིས་བཙོང་བས་ངས་ཁོ་མི་སེམས་བཟང་
ཞིག་རེད་སྙམ། ཁོ་སོང་མ་ཐག་ང་ཐོག་ཁང་དུ་ཕྱིན་ནས་ཁོས་བཤད་པ་
ལྟར་དུ་སྐྲ་ལོར་ཚོས་བྱུགས་པ་ཡིན། ངས་ཏག་ཏག་དམ་བེ་གང་བཀོལ་
བ་ཡིན། འོ། མཱ་རཱེ་ལེ་ཡ། ངས་ཁྱེད་ལ་བཤད། སྐྲ་ལོ་འདི་ལྟར་འཇིགས་
སུ་རུང་བ་ཞིག་ཏུ་གྱུར་བ་མཐོང་དུས་ང་འགྱོད་པ་རྟས་མི་ཟིན་པ་སྐྱེས་སོང་།”
མཱ་རེ་ལེ་ཡས་གཟབ་ནན་ངང“འེ། འགྱོད་པ་དེ་ལས་ཁྱེད་ལ་
བསླབ་བྱ་ཐོབ་པར་སྨོན།” “ཨན་ནེ། དེ་ནི་ཁྱེད་རང་གཏམ་འདོད་ཆེ་
དྲག་པའི་མཇུག་འབྲས་རེད། ཐོག་མར་སྐྲ་ལོ་གཙང་མར་བཀྲུས་དང་།”
དེ་མུར། ཨན་ཞེས་སྐྲ་བཀྲུ་མགོ་བརྩམས། མོས་ཤུགས་ཆེན་པོས་
འདག་རྫས་བཀོལ་ནས་ལག་འཕུར་བཏང་ཡང་ངལ་བ་སྟོང་ཟད་དུ་
གྱུར། ཚོང་བ་ཆུང་ཆུང་དེས་ཚོས་རྫས་ནི་བཀྲུ་མི་ཐུབ་པ་ཞིག་ཡིན་
ཞེས་བཤད་མྱོང་བ་ངོ་མ་བདེན་པར་འདུག ཡིན་ཡང་ཁོས་བཤད་པའི་
སྐད་ཆ་གཞན་དག་ལ་ཡིད་ཆེས་རྒྱུ་མི་འདུག
“འོ། མཱ་རཱེ་ལེ་ཡ། ད་ངས་ཅི་བྱེད།”ཨན་ནེའི་མིག་མཐར་མཆི་མ་
འཁྱིལ་ནས”དོན་འདི་མི་རྣམས་ཀྱིས་ནམ་ཡང་བརྗེད་དཀའ། ངས་
བཟོས་པའི་ནོར་འཁྲུལ་གཞན་དག་ཧ་ལམ་མི་རྣམས་ཀྱིས་བརྗེད་ཚར།
གཟེར་འཇགས་སྨན་གྱི་སྒོང་བག ཌྷཱའེ་ཨན་ནར་ཆང་དྲངས་པ།
ལྷ་ལྕམ་ལེན་ཌྷེ་དང་ཁ་འཛིང་ཤོར་བ། ཡིན་ཡང་ཐེངས་འདིའི་དོན་འདི་
མི་རྣམས་ཀྱིས་བརྗེད་མི་སྲིད། ཁོ་ཚོས་ང་ནི་མི་ཆོ་མེད་ཅོལ་ཆུང་ཞིག་
རེད་སྙམ་ངེས། འོ། མཱ་རཱེ་ལེ་ཡ།་ང་ཚོས་མི་གཞན་ལ་མགོ་བསྐོར་གཏོང་
བ་ནི་དོན་གྱིས་རང་གི་རྐང་ལག་འཆིང་བ་རེད་འདི་ནི་སྙན་ངག་ཅིག་
རེད། ཡིན་ཡང་དོན་དངོས་ཀྱང་དེ་འདྲ་རང་རེད། ད་དུང་། ལྗོའོ་ཟཱེ་ཕཱའེ་
ཡིས་ང་ལ་འཕྱ་དགོད་བྱེད་སྲིད། མཱ་རཱེ་ལེ་ཡ། ང་ནི་ཨེ་ཌྷི་ཝིར་ཌྷི་རྒྱལ་
སྲས་གླིང་ཕྲན་སྟེང་གི་ཆེས་ལས་ངན་གྱི་བུ་མོ་དེ་རེད།”
གཟའ་འཁོར་གཅིག་ལྷག་རིང་། ཨན་ནེ་གང་དུའང་མ་སོང་
བར་ཉིན་རྒྱུན་ཁྱིམ་དུ་སྐྲ་བཀྲུས། ཌྷཱའེ་ཨན་ནེ་ནི་མོའི་གསང་བ་ཤེས་
མཁན་གཅིག་པུ་ཡིན་ལ་མོས་གསང་བ་དེ་དམ་སྲུང་བྱེད་པའི་མནའ་
བསྐྱལ་དམ་བཅས་ཡོད། མོ་ནི་ངོ་མ་ཁ་དན་ཚིག་ལ་གནས་པ་ཞིག་
རེད། གཟའ་མཇུག་ལ་སླེབས་དུས། མཱ་རཱེ་ལེ་ཡས་བློ་ཐག་ཆོད་པའི་ངང་
བཤད་རྒྱུར།“གོ་ཆོད་ནི་མ་རེད། ཨན་ནེ། གལ་ཏེ་འཇིག་རྟེན་སྟེང་ངོ་མ་
མདོག་མི་འགྱུར་བའི་ཚོས་རྫས་ཤིག་ཡོད་ན་འདི་ག་རང་རེད། ཁྱེད་ཀྱི་
སྐྲ་ལོ་གཅོད་པ་ལས་ཐབས་མི་འདུག ཁྱེད་ཀྱི་རྣམ་པ་འདི་ལྟ་བུ་སྒོར་འགྲོ་ཐབས་བྲལ།”
ཨན་ནེའི་མཆུ་སྒྲོས་འདར་བྱུང༌། ཡིན་ཡང་མོས་གསལ་བོར་
ཤེས་ཡོད། མཱ་རཱེ་ལེ་ཡས་བཤད་པའི་སྐད་པའི་གདུག་རྩུབ་ཆེ་ཡང་དོན་
དངོས་ཡིན། མོས་སེམས་སྐྱོ་བའི་ངང་དབུགས་རིང་ཞིག་འཐེན་རྗེས་ཁེགྲི་ཁྱེར་ཡོང་།
“ཁྱེད་ཀྱིས་མགྱོགས་པོར་ཆོད། མཱ་རཱེ་ལེ་ཡ། དོན་དེ་མྱུར་དུ་འགྲུབ་
ན་དགའ། འེ། ངའི་སེམས་པ་ཚལ་བར་བཏང་སོང་། སྡུག་བསྔལ་འདི་
བཟོད་ཐབས་མི་འདུག སྒྲུང་གཏམ་ཁྲོད་ཀྱི་བུ་མོ་དེ་དག་ནི་ན་ཚ་
བྱུང་སྟེ་ཚ་བ་རྒྱས་ནས་སྐྲ་ལོ་ལྷུང་བའམ་ཡང་ན་བཙུན་མ་བྱེད་དུས་སྐྲ་
ལོ་བཞར་ནས་གཞན་ལ་བཙོང་བ་ཡིན། གལ་ཏེ་ངའི་སྐྲ་ལོའང་གོང་
གི་རྒྱུ་རྐྱེན་འདི་དག་གི་དབང་གིས་བཞར་དགོས་བྱུང་ན་ངས་དེར་དོ་
སྣང་ཏོག་ཙམ་ཡང་མི་བྱེད་མོད། འོན་ཀྱང་། སྐྲ་ལོར་ཚོས་བྱུགས་པས་
བཞར་དགོས་བྱུང་བའི་རྒྱུ་མཚན་དེ་དང་ལེན་བྱེད་དཀའ་བ་ཞིག་མ་
ཡིན་ནམ། གལ་ཏེ་ཁྱེད་ལ་བར་ཆད་མི་བྱེད་ན་ངའི་སྐྲ་ལོ་བཞར་དུས་
ང་རང་ཡིད་ཚིམ་པ་ཞིག་ངུ་འདོད། དོན་འདི་ངོ་མ་ཡིད་སྐྱོ་བ་ཞིག་རེད།”
དེ་མུར་ཨན་ནེ་མཚམས་མི་ཆད་པར་ངུས་སོང་། དེ་རྗེས་མོ་ཐོག་
ཁང་དུ་མེ་ལོང་ལ་བལྟ་རུ་འགྲོ་དུས། ད་ནི་རེ་ཐག་རྩ་བ་ནས་ཆད་པའི་
དབང་གིས་ཁ་ཁུ་སིམ་མེར་འདུག མཱ་རཱེ་ལེ་ཡས་གང་དྲག་ཅི་དྲག་ངང་
མོའི་སྐྲ་ལོ་ཐུང་ངུར་བཞར་ཡོད། སྐད་ཆ་སྙན་མོར་བཤད་ན། འདོད་བློ་
དང་འཚམ་པ་ཞིག་ཡོང་མི་འདུག ཨན་ནེས་ལམ་སེང་མེ་ལོང་གྱང་
ངོས་ལ་བསྐོར་ནས་སྐྲ་ལོ་རིང་བོར་མ་སྐྱེ་བའི་ཡར་སྔོན་དུ། ངས་གཏན་
ནས་མེ་ལོང་ནང་མི་བལྟ”ཞེས་ངར་ཤུགས་ཆེན་པོས་ཁྱབ་བསྒྲགས་བྱས་སོང་།
དེ་རྗེས་ཡང་མོས་མེ་ལོང་རང་སར་བསྐོར་ནས”མིན། ངས་ད་དུང་
བལྟ་དགོས་ཡོད། ངས་རང་ཉིད་ཀྱི་ཉེས་པ་དག་སེལ་བྱེད་དགོས། ཁྱིམ་
དུ་ལོག་ཐེངས་རེར་ངས་མེ་ལོང་ངོས་ཀྱི་རང་གི་གཟུགས་བརྙན་བཙོག་
པོ་དེར་བལྟ་དགོས། སྔོན་ཆད་ང་རང་གི་སྐྲ་ལོའི་ཆེད་ང་རྒྱལ་གཏན་
ནས་སྐྱེས་མྱོང་མེད། ཡིན་ཡང་ད་ལྟ་ང་རང་གི་སྔོན་ཆད་ཀྱི་སྟུག་ཅིང་
འཁྱིལ་བའི་སྐྲ་ལོ་རིང་བོ་དེའི་ཆེད་ང་རྒྱལ་སྐྱེས་ཡོང་། མདོག་དམར་པོ་
ཡིན་ཡང་ང་ཡིད་ཚིམ་ཡོད། ཕྱིས་སུ་ངའི་སྣ་ལའང་སྐྱོན་ཅི་འབྱུང་སུས་རྟོགས།”
གཟའ་འཁོར་གཅིག་འགོར་རྗེས་ཀྱི་གཟའ་ཟླ་བར། སློབ་གྲྭ་ནས་
ཨན་ནེའི་སྐྲ་ལོ་དང་འབྲེལ་བའི་གཏམ་ཚ་ཚ་འུར་འུར་གྱིས་མང་པོ་
གླེང་བྱུང་། དགའ་འོས་པ་ཞིག་ལ་མི་གཅིག་གིས་ཀྱང་རྒྱུ་རྐྱེན་ངོ་མ་
དེ་ཤེས་མ་སོང་། ལྗོའོ་ཟེ་ཕཱའེ་ཡིས་ཀྱང་ཤེས་མ་སོང་། འོན་ཀྱང་།
མོས་ཨན་ནེ་ལ་ཁྱེད་རང་ཐོ་ཡོར་ཞིག་དང་འདྲ་ཟེར།
“ལྗོའོ་ཟཱེ་ཡིས་ང་ལ་དེ་ལྟར་བཤད་དུས་ངས་ཅི་ཡང་མ་
བཤད།”ཅེས་དགོང་མོ་དེར་མོས་དོན་དེ་མཱ་རེ་ལེ་ཡར་སྦ་གསང་མེད་
པར་བཤད། མཱ་རཱེ་ལེ་ཡའི་མགོ་ན་ནས་འབོལ་ཁྲིའི་སྟེང་ཉལ་འདུག་རྒྱུ་
མཚན་ངས་དེ་ཡང་རང་གི་ཉེས་ཆད་ཀྱི་ཆ་ཤས་ཤིག་ཏུ་སྙམ་ཡོད། དེ་
བས་ངང་རྒྱུད་རིང་བོས་བཟོད་བསྲན་བྱེད་འོས། མི་གཞན་གྱིས་རང་ལ་
ཐོ་ཡོར་ཞིག་དང་འདྲ་ཞེས་འཕྱ་སྨོད་བྱེད་དུས་སེམས་ཧ་ཅང་སྡུག་པོ་
བྱུང་། ངས་མོ་ལ་ཚིག་ལན་ཞིག་སློག་བསམ་ཡང་མཐར་མིག་ལོག་ལྟ་
བ་ལས་ཅི་ཡང་མ་བཤད་པར་གུ་ཡངས་སུ་བཏང་བ་ཡིན། མི་གཞན་
གུ་ཡངས་སུ་གཏོང་དུས་རང་ཉིད་ཀུན་སྤྱོད་གཙང་བའི་མི་ཡ་རབས་
ཤིག་རེད་མི་སྙམ་མམ། ཕྱིས་སུ་ངས་འབད་པ་ཆེན་པོས་བྱིས་པ་ཡ་
རབས་ཤིག་བྱེད་རྒྱུ་ཡིན། ད་ནི་སྙིང་བོ་མེད་པའི་དོན་མི་བསྒྲུབ། ནུས་
པ་དང་འཇོན་ཐང་ནི་ཕྱི་ཚུལ་གྱི་རྣམ་པ་ལས་གལ་ཆེ་བ་ངས་གསལ་
བོར་ཤེས་ཡོད། ཡིན་ཡང་མཚམས་ལན་རེར་གནས་ལུགས་དེ་གསལ་
བོར་ཤེས་ཀྱང་ངོ་མ་ཡིད་ཆེས་རྒྱུར་དཀའ། ང་ངོ་མ་མི་བཟང་བོ་ཞིག་
བྱེད་འདོད། མཱ་རཱེ་ལེ་ཡ། ཁྱེད་དང་ལྷ་ལྕམ་ཨ་ལན། ད་དུང་སྲས་མོ་སི་
ཋེའེ་སཱེ་ལྟ་བུའི་མི་བཟང་བོ་ཞིག་བྱེད་འདོད། ང་ནར་སོན་རྗེས་ཁྱེད་ལ་
དྲིན་ལན་འཇལ་ཐུབ་པར་སྨོན། ཌྷཱའེ་ཨན་ནས་ང་ལ་ངའི་སྐྲ་ལོ་རིང་
བོར་སྐྱེས་རྗེས་མདོག་ནག་པའི་ངང་སྤུའི་སྐྲ་མདུད་ཅིག་གིས་སྐྲ་ལོ་
འཆིང་བ་དང་། དེར་ཕྱེ་ལེབ་ཀྱི་མདུད་པ་ཞིག་བརྒྱབ་ན་ཧ་ཅང་ཡིད་དུ་
འོང་བ་ཞིག་ཡིན་ངེས་ཟེར། ངས་དེར་སྐྲ་འཆིང་མདུད་པ་ཞེས་འབོད་
ངེས། ངོ་མ་འཆར་ཡན་ལྡན་པ་ཞིག་རེད། ངས་བཤད་རྒྱུ་མང་
དྲག་སོང་། མཱ་རཱེ་ལེ་ཡ། ཁྱེད་མགོ་ན་རུ་བཅུག་སོང་ངམ།”
“ངའི་མགོ་ད་ལྟ་ཇེ་བདེར་སོང་འདུག ཡིན་ཡང་ཕྱི་དྲོར་ཟུག་
གཟེར་ཆེན་པོ་ལངས་སོང་། ངའི་མགོ་ན་བ་ཇེ་ཐུ་ནས་ཇེ་ཐུ་རེད། ངེས་
པར་དུ་སྨན་པ་ཞིག་ལ་སྟོན་དགོས་ཡོད། ཁྱེད་ཀྱི་ཅ་ཅོ་མང་བའི་གཏམ་
ལ་ངས་གཏན་ནས་དོ་སྣང་བྱེད་ཀྱི་མེད། སྔ་མོ་ནས་གོམས་ལོབས་སུ་གྱུར་འདུག”
དེ་ནི་མཱ་རེ་ལེ་ཡ་ཨན་ནེའི་སྐད་ཆར་ཉན་འདོད་ཡོད་པའི་རྟགས་རེད།

ལེའུ་བཞི་བ།

“ཨེ་ལེའེན་ཁྱེད་ཀྱིས་འཁྲབ་ན་འཚམ། ཨན་ནེ།ཌྷཱའེ་ཨན་ནས་
བཤད་རྒྱུར“ང་ལ་སྤོབས་པ་མི་འདུག”
“ང་ལའང་སྤོབས་པ་མི་འདུག”རཱུའུ་བྷཱེ་གྷེ་ལེ་སིས་འདར་སིག་ཅིག་
བརྒྱབ་རྗེས་བཤད་རྒྱུར“གལ་ཏེ་ངེད་གསུམ་མཚོ་གྲུའི་ནང་སྡོད་དུས་
བརྟན་ཞིང་བརླིང་བ་ཞིག་ཡིན་ན། མཚོ་ཆུས་ག་ཤེད་ཅིག་ལ་ཁུར་འགྲོ་
བར་སེམས་ཁུར་མི་ཡོང་བར། དེ་ལས་ལྡོག་སྟེ་སྣང་བ་སྐྱིད་པོ་ཡོང་ངེས།
ཡིན་ཡང་། མར་ཉལ་ནས་ཤི་ཁུལ་བྱེད་རྒྱུར་ང་ངོ་མ་དངངས་སྐྲག་ཆེན་པོ་སྐྱེ་ངེས།”
“དེ་སྤྲོ་སྐྱིད་ལྡན་པ་ཞིག་ཡིན་པ་སྨྲོས་ཅི་དགོས།“ལྗེའེན་ཨན་ཌྷི
རཱུའུ་སིས་བཤད་རྒྱུར“ཡིན་ཡང་། འགུལ་ཙམ་ཡང་མི་བྱེད་རྒྱུ་དཀའ་
མོ་རེད། ང་ལ་མཚོན་ན་ཧ་ལམ་སྐར་མ་རེ་ཡི་མཚམས་ནས་མགོ་ཡར་
དགྱེ་སྟེ་གང་ཞིག་ཏུ་འབྱོར་ཡོད་པར་བལྟ་དགོས་ཡོད། ཁྱེད་ཀྱིས་ཤེས་
གསལ་ལྟར། ཨན་ནེ། དེ་ལྟར་བྱས་ན་ཚོར་བ་རྙེད་དཀའ།”
“ཡིན་ཡང་། ཨེ་ལེའེན་ལ་སྐྲ་དམར་པོ་སྐྱེས་ཡོད་མི་སྲིད”ཅེས་
ཨན་ནེས་གདུང་བའི་ཤུགས་རིང་འབྱིན་བཞིན“ང་རང་མཚོ་ཆུས་ག་
ཤེད་ཅིག་ལ་ཁུར་འགྲོ་བར་སེམས་ཁུར་མི་ཡོང་། ཨེ་ལེའེན་འཁྲབ
རྒྱུར་ཡང་མོས་འཐད་ཆེན་པོ་ཡོད། ཡིན་ཡང་འདི་ཧ་ཅང་ཆོ་མེད་
ཁུངས་མེད་ཅིག་རེད། རཱུའུ་ཌྷེ་ཡིས་ཨེ་ལེའེན་འཁྲབ་ན་འགྲིག རྒྱུ་
མཚན་མོའི་ཤ་མདོག་འོ་མ་ལས་དཀར་བ་དང་ད་དུང་གསེར་མདོག་
གི་སྐྲ་ལོ་ཡིད་དུ་འོང་བ་ཞིག་ཡོད། ཁྱེད་ཚོས་ཤེས་གསལ་ལྟར།
ཨེ་ལེའེན་གྱི“གསེར་མདོག་གི་སྐྲ་ལོ་རིང་བོ་དེ་རྦབ་ཆུ་བཞིན་མར་
འགྲིལ་དུས་ཨེ་ལེའེན་ནི་གཞོན་ནུ་མ་ཡིད་དུ་འོང་བ་ཞིག་ཡིན། དེ་
བས་སྐྲ་དམར་པོ་ཡིན་པའི་མི་ཞིག་གིས་མོ་འཁྲབ་ན་མི་འཚམ།
“ཁྱེད་ཀྱི་ཤ་མདོག་ཀྱང་རཱུའུ་ཌྷེ་ལྟར་དཀར་བོ་འདུག”ཌྷཱའེ་ཨན་
ནས་གཏམ་དྲང་བོར་བཤད་རྒྱུར“ཁྱེད་ཀྱི་སྐྲ་མདོག་སྔོན་ཆད་དང་
བསྡུར་ན་མདོག་ཧ་ཅང་ཟབ་ཏུ་གྱུར་འདུག”
“འོ། ཁྱེད་ཀྱིས་ངོ་མ་དེ་ལྟར་སྙམ་མམ”ཨན་ནེས་བྲེད་སྐད་ཅིག་
བརྒྱབ་ནས་དེ་ལྟར་བཤད་པ་དང་། དགའ་དྲག་སྟེ་ངོ་མདོག་ཀྱང་
དམར་པོར་གྱུར། “སྐབས་རེར་ངས་ཀྱང་དེ་ལྟར་སྙམ། ཡིན་ཡང་མི་
གཞན་ལ་འདྲི་མ་ཕོད། གཞན་གྱིས་དེ་འདྲ་ཞིག་མིན་ཚུལ་བཤད་པར་
སྐྲག་ཡོང་། ད་ལྟ་ངའི་སྐྲ་མདོག་དེ་ཇ་མདོག་ལྟ་བུ་ཞིག་ཏུ་གྱུར་ཡོད་དམ། ཌྷཱའེ་ཨན་ན།”
“ཡོད་འདུག དེ་ཧ་ཅང་ཡིད་དུ་འོང་བ་ཞིག་རེད།”ཅེས་ཌྷཱའེ་ཨན་
ནས་བསྟོད་བསྔགས་ཀྱི་མིག་མདངས་ཀྱིས་ཨན་ནེའི་མཐུག་ཅིང་
འཁྱུག་ལ། འཇམ་ཞིང་འཁྱིལ་བའི་སྐྲ་ལོ་ཐུང་ཐུང་དེར་ཅེར་འདུག མོའི་
སྐྲ་ལོ་དེ་ངང་སྤུའི་སྐྲ་མདུད་ནག་པོ་སྙིང་རྗེ་བོ་ཞིག་གིས་འཆིང་ཡོད་པ་
དང་། ད་དུང་སྟེང་དུ་ཕྱེ་ལེབ་མདུད་པ་ཞིག་ཀྱང་བརྒྱབ་འདུག
མོ་རང་ཚེ་ཤིང་ཏོག་ར་བའི་མར་གཤམ་གྱི་རྫིང་བུའི་འགྲམ་དུ་
འགྲེང་འདུག དེར་ཐོལ་གྱིས་ཆགས་པའི་དེའུ་འབུར་ཞིག་འདུག་པ་
དང་མཐའ་འཁོར་ཤིང་སྟག་པས་བསྐོར་ཡོད། དེའུ་འབུར་གྱི་རྩེ་མོ་རུ་
ཤིང་གི་སྟེགས་བུ་ཆུང་ཆུང་ཞིག་འདུག་པ་དེ་ནི་ཉ་བ་དང་རྔོན་པ་ཚོ་ལ་
སྟབས་བདེ་བཟོ་བའི་ཆེད་རེད། རཱུའུ་ཌྷེ་དང་ལྗེའེན། ཌྷཱའེ་ཨན་ན་དང
ལྷན་དབྱར་གཞུང་གི་ཕྱི་དྲོ་འདི་རོལ་ཏུ་ཡོང་བ་ཡིན་ལ། ཨན་ནེ་ཡོང་
ནས་མོ་རང་ཚོ་དང་མཉམ་དུ་རྩེད་མོ་རྩེ་བ་ཡིན།
དབྱར་ཁ་འདིར། ཨན་ནེ་དང་ཌྷཱའེ་ཨན་ན་གཉིས་རྫིང་འགྲམ་དུ་
དུས་ཡུན་རིང་བོར་རྩེད་མོར་གཡེང་། དཔྱིད་ཀ་སླེབས་དུས། སྐུ་ཞབས་
ཌྷེལ་གྱིས་ཁོའི་ཕྱུགས་རའི་ནང་གི་ཤིང་སྡོང་དག་གདུག་རྩུབ་ཆེན་
པོས་བཅད་སོང༌། ཨན་ནེ་སྔོན་ཆད་སྡོང་བོ་དེ་དག་གི་ཡལ་གའི་སྟེང་
བསྡད་ནས་ཡིད་ཚིམ་པ་ཞིག་ངུ་མྱོང་ཡོད། ཡིན་ཡང་འཆར་ཡན་གྱི་
སྣང་བ་དེར་སྣང་མེད་བྱས་མྱོང་མེད། དགའ་འོས་པ་ཞིག་ལ་མི་འགྱང་
བར་མོས་འདང་ཕོག་སོང་། མོས་ཌྷཱའེ་ཨན་ནར་བཤད་མྱོང་བ་བཞིན།
ད་ནི་མོ་རང་ལོ་བཅུ་གསུམ་བཅུ་བཞིར་སོན་པའི་བུ་མོ་ཆེན་པོར་
ཆགས་ཡོད་པས། བྱིས་པའི་རོལ་རྩེད་རྩེ་ན་འཚམ་པོ་མི་འདུག རྫིང་
འགྲམ་དུ་དེ་ལས་སྤྲོ་སྣང་དོད་པའི་རྩེད་མོ་ཡོད། ཟམ་པའི་སྟེང་བསྡད་
ནས་ཉ་འཛིན་པ་ནི་ཧ་ཅང་དོན་སྙིང་ལྡན་པ་ཞིག་རེད། བུ་མོ་གཉིས་
ཀས་རང་ཤུགས་ཀྱིས་གྲུ་གཟིངས་གཏོང་ཤེས་སོང་། མོ་རང་གཉིས་
ཀས་སྐུ་ཞབས་བྷ་རཱེ་ཡི་བྱ་གག་འཛིན་བྱེད་ཀྱི་མཐིལ་སྙོམས་པའི་གྲུ
གཟིངས་དེ་གཏོང་བཞིན་ཕྱོགས་བཞིར་འཆམ་འཆམ་དུ་ཕྱིན།
ཨེ་ལེའེན་གྱི་ཟློས་གར་འཁྲབ་སྦྱོང་བྱ་རྒྱུ་ནི་ཨན་ནེའི་བློ་བཀོད་
ཡིན། ན་ནིང་དགུན་ཁར་ཁོ་ཚོས་སློབ་གྲྭ་ནས་ཋེ་ནི་སན་གྱི་མགུར་གླུ་
བསླབས་པ་དང་། སློབ་གསོའི་ལྟ་སྐུལ་པས་དེ་ཨེ་ཌྷིཝིར་ཌྷིརྒྱལ་སྲས་
གླིང་ཕྲན་སློབ་གྲྭའི་དབྱིན་ཡིག་གི་བསླབ་ཚན་ཁྲོད་ནང་འདྲེན་བྱས་
པས། མོ་རང་ཚོས་མགུར་གླུ་དེར་དབྱེ་ཞིབ་དང་ཞིབ་འཇུག་གཏིང་ཟབ་
པ་བྱས་ཏེ་ངེས་ཤེས་ཟབ་མོ་འདྲོངས་ཡོད། མཛེས་སྡུག་ལྡན་པའི་མེ་
ཏོག་ཀུ་མུ་དའི་ན་གཞོན་མ། ལན་སི་ལེ་ཋི། གྷེ་ན་ཝེའེར། ད་དུང་རྒྱལ་
པོ་ཨཱར་ཐིར་སོགས་ཀྱིས་མོ་རང་ཚོར་བག་ཆགས་ཟབ་མོ་བཞག་ཡོད།
ཨན་ནེའི་སེམས་སུ་རང་ཉིད་ཁཱ་མེ་ལོར་མ་སྐྱེས་པར་ཕངས་སེམས་
ཆེན་པོ་སྐྱེས་བཞིན་ཡོད། མོས་སྐབས་དེའི་དུས་རབས་ནི་ད་ལྟའི་དུས་
རབས་ལས་འཆར་ཡན་ཕུན་སུམ་ཚོགས་པོ་འདུག་ཟེར།
ཨན་ནེའི་བློ་བཀོད་ལ་བུ་མོ་གཞན་རྣམས་ཀྱི་དགའ་བསུ་དང་
རྒྱབ་སྐྱོར་ཆེན་པོ་ཐོབ། གལ་ཏེ་གྲུ་གཟིངས་གཙང་འགྲམ་ནས་ཕར་
དེད་ན། ཆུའི་བཞུར་རྒྱུན་དང་བསྟུན་ནས་ཟམ་པའི་འོག་ཏུ་གཡེང་
ངེས། མཐར་རྫིང་བུའི་དཀྱོགས་མཚམས་སུ་སྡོད་ངེས། ཏག་ཏག་ཨེ་
ལེའེན་གྱི་ཟློས་གར་འཁྲབ་པར་རམ་འདེགས་ཆེན་པོ་ཡོང་ངེས།
“ཆོག་གི ངས་ཨེ་ལེའེན་འཁྲབ་ཆོག”ཨན་ནེས་ཐེ་ཚོམ་དང་
བཅས་ཁས་བླངས་སོང་། སྤྱིར་མོ་རང་གཙོ་འཁྲབ་པ་བྱེད་པར་མོས་
འདོད་ཆེན་པོ་ཡོད་མོད། འོན་ཀྱང་མོའི་སྒྱུ་རྩལ་གྱི་མྱོང་ཚོར་ལྟར་ན་
འཁྲབ་མཁན་འདེམ་བསྐོ་འོས་འཚམ་ཡིན་མིན་ཧ་ཅང་གཙིགས་
ཆེན་དུ་འཛིན་པ་ཡིན། མོ་རང་ཉིད་རང་གི་ཚད་གཞི་ལ་སླེབས་མི་
འདུག”རཱུའུ་བྷཱེ། ཁྱེད་ཀྱིས་རྒྱལ་པོ་ཨཱར་ཐིར་འཁྲོབས། ལྗེའེན་གྱིས་གྷེ་
ན་ཝེའེར། ཌྷཱའེ་ཨན་ནས་ལན་སི་ལེ་ཋི། ཡིན་ཡང་ཁྱེད་ཚོས་ཐོག་མར་
གཅེན་གཅུང་དང་ཕ་རྒན་དེ་འཁྲོབས། ང་ཚོར་ལྐུགས་པ་རྒན་པ་དེ་མི་
དགོས། གལ་ཏེ་གྲུའི་ནང་མི་ཞིག་ཉལ་བསྡད་ན། བར་སྟོང་ངེས་ལྗེའེན་
གཅོད་ངེས། ང་ཚོས་གྲུ་གཟིངས་ཀྱི་མགོ་མཇུག་ཏུ་གོས་ཆེན་ཟ་འོག་
ནག་པོ་ཞིག་འདིང་དགོས། ཁྱེད་ཀྱི་ཨ་མའི་སྟོད་ལྷེ་རྙིང་བ་དེ་ཏག་ཏག་འཚམ་པོ་འདུག ཌྷཱའེ་ཨན་ན།”
སྟོད་ལྷེ་ནག་པོ་དེ་ཁྱེར་ཡོང་བ་དང་ཨན་ནེས་གྲུ་གཟིངས་སྟེང་
བཏིང་། དེ་རྗེས་གྲུ་རྔ་རུ་ཉལ་ནས་མིག་ཟུང་བཙུམས་ཏེ་ལག་གཉིས་བསྣོལ་ནས་བྲང་ཁར་བཞག
“ཨ། ཕར་བལྟས་ཚོད་ལ་མོ་ངོ་མ་ཤི་བོ་ཞིག་དང་འདྲ།”རཱུའུ་བྷཱེ་གྷེ་
ལེ་སིས་ཡམ་མེ་ཡོམ་མེ་གཡོ་བཞིན་པའི་ཤིང་སྟག་པའི་གྲིབ་གཟུགས་
འོག་ལྷིང་འཇགས་ངང་སྡོད་པའི་དཀར་གཙང་གི་ངོ་གདོང་དེ་མཐོང་
དུས་བྲེལ་འཚུབ་དང་བཅས་སྐད་དམའ་མོས་བཤད་རྒྱུར།“དེ་ངོ་མ་
སྐྲག་ཡོང་བ་ཞིག་རེད། ཨ་རོགས་ཚོ། ཁྱེད་ཚོས་བལྟས་ན་འདི་ལྟར་
འཁྲབ་ན་ངོ་མ་བཟང་ངམ། ལྷ་ལྕམ་ལེན་ཌྷེས་ཟློས་གར་གང་འཁྲབ་ཡང་ཐན་ལྟས་རེད་ཟེར་མྱོང་།”
“རཱུའུ་ཌྷེ། ཁྱེད་ཀྱིས་ལྷ་ལྕམ་ལེན་ཌྷེ་གླེང་ན་མི་འགྲིག”ཅེས་ཨན་
ནེས་གཟབ་ནན་ངང་བཤད་རྒྱུར།“ད་ནི་ཚོར་བ་དེ་བརླགས་སོང་། རྒྱུ་
མཚན་ད་ལྟ་འཁྲབ་སྦྱོང་བྱེད་པ་ནི་ལྷ་ལྕམ་ལེན་ཌྷེ་མ་སྐྱེས་པའི་སྔོན
གྱི་ལོ་ངོ་བརྒྱ་ཕྲག་འགའི་ཡར་སྔོན་རེད། ལྗེའེན། དོན་འདི་ཁྱེད་ཀྱིས་
ཐག་གཅོད་བྱོས། ཨེ་ལེའེན་ཤི་རྗེས་ད་དུང་སྐད་ཆ་བཤད་དགོས་བྱུང་།
དོན་འདི་ངོ་མ་ཆོ་མེད་ཐན་ལྟས་རང་རེད།
ལྗེའེན་གྱིས་རང་འགན་ཁུར་དུ་བླངས་སོང་། མོ་རང་ཚོར་གསེར་
མདོག་གི་རས་ཆ་མེད་ཀྱང་། འཇར་པན་གྱི་དར་གོས་ཀྱིས་བཟོས་པའི་
རྣོ་སྦྲེང་གི་ཁེབས་རས་སེར་པོ་ཞིག་ཚབ་བྱེད་དུ་ཡོད། ལུག་མཉེ་མེ་
ཏོག་དཀར་པོ་མེད་ཀྱང་། གཞུང་རྟ་རིང་བའི་དྲེས་མ་མེ་ཏོག་སྔོན་པོ་
ཞིག་ཨན་ནེའི་ལག་ཏུ་ཡོད་པས། འཁྲབ་སྟོན་ལ་མཐུན་རྐྱེན་ཡག་པོ་འཛོམས།
ལྗེའེན་གྱིས་བཤད་རྒྱུར། “ད་ཆོག་གི མོས་གྲ་སྒྲིག་བྱས་ཟིན།” “ད་
ནི་ང་ཚོས་ལྷིང་འཇགས་ངང་སྡོད་པའི་མོའི་དཔྲལ་བར་འོ་བྱེད་དགོས།
ཌྷཱའེ་ཨན་ན། ཁྱེད་ཀྱིས་ནུ་མོ། བདེ་བར་བཞུད།”རཱུའུ་ཌྷེ། ཁྱེད་ཀྱིས་བདེ་
བར་བཞུད། སྙིང་ཉེ་བའི་ནུ་མོ།”ཞེས་ཤོད་དང་། ཁྱེད་གཉིས་ཀྱིས་ཅི་ཐུབ་
གང་ཐུབ་སྒོས་སེམས་སྡུག་ཚད་མེད་བྱེད་པའི་ཉམས་མངོན་དགོས།
ཨན་ནེ། དགོད་འཛུམ་ཅུང་ཙམ་མངོན་རོགས། ཁྱེད་ཀྱིས་ཤེས་གསལ་
ལྟར། ཨེ་ལེའེན་ཚེ་ལས་འདས་དུས་རྣམ་འགྱུར་བྱིན་ཆགས་པ་དགོད་
འཛུམ་བྱེད་བཞིན་པ་ལྟ་བུ་ཡིན། ད་བཟང་གི ད་ལྟ་གྲུ་གཟིངས་དེ་ཕར་བསྣུར་རོགས།”
དེ་མུར་གྲུ་གཟིངས་གཙང་བོའི་ནང་ཞུགས། ཆུ་ནང་དུ་ཤིང་གི་
ཕུར་བ་རྙིང་བ་ཞིག་ཡོད་པ་དེར་བརྡབས་རྡུང་དྲག་པོ་ཞིག་བྱུང་རྗེས་ཆུ་
ཁར་གཡེང་བྱུང་། ཌྷཱའེ་ཨན་ན། ལྗེའེན་དང་རཱུའུ་བྷཱེ་ཡིས་ཆུའི་བཞུར་
རྒྱུན་གྱིས་ཟམ་འོག་ཏུ་ཁྱེར་བའི་གྲུ་གཟིངས་ལ་བལྟ་བཞིན་བལྟ་
བཞིན་བྱ་འཕུར་བ་ལྟར་རྗེས་བདས། ནགས་ཀླུང་དང་ལམ་ཆེན་བརྒྱུད་
ནས་གཙང་ཁུག་ཏུ་འབྱོར་ཏེ། དེར་ལན་སི་ལེ་ཋི་དང་གྷེ་ན་ཝེའེར།
རྒྱལ་བོ་སོགས་ཀྱི་རྣམ་པ་བགྱིས་ཏེ་ཨན་ནེ་བསུ་བའི་སྟ་གོན་བྱས་འདུག
དུས་ཡུན་གང་མཚམས་ཤིག་ལ། ཨན་ནེས་སོས་དལ་བག་ཕེབས་
ངང་གྲུ་གཟིངས་ནང་ཆུ་ཁར་གཡེང་བའི་འཆར་ཡན་གྱི་མྱོང་བ་དེ་
རོལ་མྱོང་ཕུན་སུམ་ཚོགས་པ་བྱས། ཡིན་ཡང་དར་ཅིག་འགོར་རྗེས།
འཆར་ཡན་མི་ལྡན་པའི་བྱུར་གོད་ཅིག་བྱུང་སོང་། གྲུ་གཟིངས་ཀྱི་
ཞབས་ལས་ཆུ་བརྡོལ་མགོ་བརྩམས། མིག་རྡེབ་དབང་ཙམ་གྱི་ཡུན་
ལ༑ ཨེ་ལེའེན་མྱུར་དུ་འགྲེ་ལྡོག་ཅིག་བརྒྱབ་ནས་ཡར་ལངས་དགོས་
བྱུང་། མོས་ཁེབས་རས་སེར་པོ་དེ་དང་དར་གོས་ཟ་འོག་ནག་པོ་དེ་
ལག་ཏུ་བཟུང་ནས་ཅི་བྱ་གཏོལ་མེད་ངང་གྲུ་གཟིངས་ཞབས་ཀྱི་གས
སྲུབས་ཆེན་པོ་དེར་ཅེར་འདུག གཙང་ཆུ་གས་སྲུབས་ལས་ལྷོག་ལྷོག་
ངང་བཞུར་ཡོང་། མ་གཞིར་ཤིང་གི་ཕུར་བ་དེས་གྲུ་གཟིངས་ཞབས་ཀྱི་
འབྱར་སྟན་རྩབ་རལ་དུ་བཏང་བ་ཡིན་འདུག ཨན་ནེས་གནས་ཚུལ་
དེ་ཤེས་མེད། མོས་རང་ཉིད་ཉེན་ཁའི་ནང་ལྷུང་ཡོད་པ་ཚོར། གཙང་ཆུ་
བརྡོལ་བའི་མགྱོགས་ཚད་ཇེ་མཐོར་ཕྱིན་སོང་། གནས་ཚུལ་ཧ་ཅང་ཛ་
དྲག་འདུག གཙང་ཁུག་ཏུ་མ་འབྱོར་བའི་སྔོན་གྲུ་གཟིངས་ཆུ་ནང་དུ་
ནུབ་ཉེན་ཆེ། གྲུ་ཁེམ་གང་དུ་འདུག ཨ་ཁ་ཤིང་སྟེགས་སྟེང་ལྷུང་འདུག
ཨན་ནེས་དངངས་འཚབ་ཆེན་པོས་བྲེད་སྐད་ཅིག་བརྒྱབ་ཀྱང་
མི་གཅིག་གིས་ཀྱང་ཐོས་མ་སོང་། མོའི་མཆུ་སྒྲོས་ཀྱང་སྐྱ་བོར་གྱུར་
འདུག་མོད་ད་དུང་རང་གཅུན་བྱེད་ཐུབ། སྲོག་ཐར་ཐབས་ཀྱི་རེ་བ་གཅིག་འདུག རེ་བ་ཉག་གཅིག་འདུག
“ང་སྐྲག་ནས་བླ་འཁྱམས་སོང་།”ཕྱི་ཉིན་མོས་ལྷ་ལྕམ་ཨ་ལན་ལ་
བཤད་རྒྱུར་“གྲུ་གཟིངས་ཟམ་པའི་ཕྱོགས་སུ་གཡེང་དུས། གཙང་ཆུ་
མཚམས་མི་ཆད་པར་གྲུ་ནང་དུ་བཞུར་ཡོང་། ངས་དཀོན་མཆོག་ལ་
གསོལ་བ་བཏབ་པ་ཡིན། ལྷ་ལྕམ་ཨ་ལན་ལ་དད་པ་རྩེ་གཅིག་གིས་
གསོལ་བ་བཏབ་པ་ཡིན། ཡིན་ཡང་གསོལ་བ་འདེབས་དུས་ངས་མིག་
ཟུང་མ་བཙུམ། རྒྱུ་མཚན་དཀོན་མཆོག་གིས་ང་སྐྱོབ་པའི་ཐབས་ལམ་
ཉག་གཅིག་ནི་གྲུ་གཟིངས་ཟམ་སྐྱོར་གྱི་འགྲམ་གཡེང་དུ་འཇུག་པ་
དེ་ཡིན། དེ་རྗེས་ང་ཟམ་སྐྱོར་སྟེང་འགོས་ཆོག ཁྱེད་ཀྱིས་ཤེས་གསལ་
ལྟར་ཟམ་སྐྱོར་ནི་སྡོང་བོའི་ཡལ་ག་རྙིང་བ་འགའ་ཙམ་ཡིན་པ་དང་
སྟེང་དུའང་ཡལ་ག་རྩ་ལག་མང་བོ་ཡོད། ངས་གསོལ་བ་འདེབ་བཞིན་
མཐའ་འཁོར་ལ་ལྟ་ཞིབ་མཉམ་འཇོག་བྱས་པ་ཡིན། གོ་སྐབས་དམ་
འཛིན་བྱེད་དགོས། ངས་ཡང་དང་བསྐྱར་དུ་ བསླུ་མེད་ཀྱི་དཀོན་
མཆོག གྲུ་གཟིངས་ཟམ་སྐྱོར་འགྲམ་འདུག་ཏུ་འཇུག་རོགས།་འདི་
འདྲའི་གནས་ཚུལ་འོག གསོལ་འདེབ་ཀྱི་སྨོན་ཚིག་སྙན་ཆ་ལྡན་
པ་ཞིག་ཡིད་ལ་འཁོར་རྒྱུ་མི་འདུག དགའ་འོས་པ་ཞིག་ལ་དཀོན་
མཆོག་གིས་ངོ་མ་ཐུགས་རྗེས་གཟིགས་སོང༌། གྲུ་གཟིངས་ཏག་ཏག་
ཟམ་སྐྱོར་ཞིག་དང་རྡུང་ག་བརྒྱབ་ནས་དར་ཅིག་ལ་བསྡད་བྱུང་། ངས་
སྐེ་དཀྲིས་དང་རྣོ་སྦྲེང་གི་ཁེབས་རས་ལྟག་རྒྱབ་ལ་གཡུགས་རྗེས་ཟམ་
སྐྱོར་སྟེང་འགོས། ལྷ་ལྕམ་ཨ་ལན། ང་ཟམ་སྐྱོར་ལ་དམ་དུ་འཁྱུད་ནས་
ཡར་མར་གང་ལའང་འགྲོ་མ་ཐུབ་པར་ལུས། བཟོ་ལྟ་དེ་ཧ་ཅང་མི་སྡུག་
པ་ཞིག་ཡིན་ཡང་ངས་དེ་དག་ལ་འཛེམ་ཟོན་བྱེད་སྐབས་མ་རེད། ངས་
ལམ་སེང་གསོལ་བ་བཏབ་ནས་དཀོན་མཆོག་ལ་བཀའ་དྲིན་ཞུས་པ་
ཡིན། དེ་རྗེས་རྣམ་རིག་བསྒྲིམས་ནས་ཟམ་སྐྱོར་ལ་དམ་པོར་འཐམ། རྒྱུ་
མཚན་ཁྱེད་ཀྱིས་ཤེས་གསལ་ལྟར། གལ་ཏེ་སྐམ་སར་ལོག་བསམས་ན་
ཐབས་ལམ་ཉག་གཅིག་ནི་མི་གཞན་གྱི་རོགས་རམ་ལ་བརྟེན་དགོས།
གྲུ་གཟིངས་ཟམ་འོག་ཏུ་གཡེང་ནས་ཅང་མ་འགོར་བར་ཆུ་ནང་དུ་
ནུབ། གཙང་ཁུག་ཏུ་གྲུ་གཟིངས་ལ་སྒུག་བཞིན་པའི་རཱུའུ་ཌྷེ་དང་ལྗེའེན།
ད་དུང་ཌྷཱའེ་ཨན་ནས་གྲུ་གཟིངས་ཆུ་ནང་དུ་ནུབ་པ་མིག་གིས་དངོས་
སུ་མཐོང་བས། ཨན་ནེ་ཡང་གྲུ་གཟིངས་དང་ལྷན་ཆུ་ནང་ལ་ནུབ་སོང་
སྙམ། ཁྱུག་ཙམ་གྱི་རིང་མོ་རང་ཚོའི་ངོ་མདོག་སྐྱ་བོར་གྱུར་ཏེ་འགུལ་
ཙམ་ཡང་བྱེད་མ་ཐུབ་པར་ལུས། དེ་རྗེས་སྐད་ཆེན་པོས་བྲེད་སྐད་ཅིག་
བརྒྱབ་སྟེ་ནགས་ཚལ་བརྒྱུད་ནས་སྨྱོས་པ་ལྟར་རྒྱུགས་སོང་། ལམ་ཆེན་
བརྒལ་དུས་ཀྱང་ཁྱུག་ཙམ་བསྡད་ནས་ཟམ་པའི་ཕྱོགས་ལ་མིག་མྱུལ་
ཙམ་ཡང་བྱས་མ་སོང་། ཨན་ནེས་ཤུགས་ཆེན་པོས་ཟམ་སྐྱོར་དེར་
དམ་པོར་འཐམ་ནས་མོ་རང་ཚོ་བྱ་འཕུར་བ་ལྟར་རྒྱུགས་འགྲོ་བར་
ཅེར་འདུག ད་དུང་མོ་རང་ཚོའི་བྲེད་སྐད་ཐོས་བྱུང་། མི་འགྱང་བར་མི་
གཞན་ཡོང་ནས་མོ་སྐྱོབ་ངེས། ཡིན་ཡང་མོའི་བཟོ་ལྟ་དེ་ཧ་ཅང་བཟོད་དཀའ་བ་ཞིག་རེད།
དུས་ཚོད་ནི་སྐར་ཆ་རེ་རེ་བཞིན་འདས་སོང་། ཨན་ནེ་ལ་མཚོན་
ན༑ སྐར་མ་རེ་རེ་ཡང་དུས་ཚོད་གཅིག་ལྟར་རིང་སྣང་སྐྱེས། ད་དུང་མི་
ཞིག་མི་ཡོང་དོན་ཅི། མོ་རང་ཚོ་གང་དུ་ཕྱིན་སོང་། གལ་ཏེ་མོ་རང་ཚོ་
མགོ་འཐོམས་ནས་སར་འགྱེལ་སོང་བ་ཡིན་ན་ཅི་བྱ། གལ་ཏེ་མི་ཞིག་
མ་སླེབས་ན་ཅི་བྱ། གལ་ཏེ་གློ་བུར་དུ་མོའི་རྩ་འཁུམས་ནས་ཤིང་སྡོང་
ལ་འཐམ་མི་ཐུབ་པར་གྱུར་ན་ཅི་བྱ། ཨན་ནེས་ཆུ་ངོས་ཀྱི་ཡོམ་ཡོམ་
གཡོ་བའི་སྡོང་བོའི་གྲིབ་གཟུགས་ཕྲ་ཞིང་རིང་བ་དེ་དག་ལ་ཅེར་ནས་
རང་དབང་མེད་པར་འདར་སིག་བརྒྱབ། མོས་འབྱུང་སྲིད་པའི་མཇུག་
འབྲས་སྐྱི་གཡའ་བ་དེ་དག་ལ་འདང་རྒྱག་མགོ་བརྩམས།
མོའི་དཔུང་བ་དང་སྐེད་པ་ན་ནས་བཟོད་མི་ཐུབ་པ་བྱུང་། ཏག་
ཏག་སྐབས་དེར། གྷེ་བྷིར་ཋི་ཌྷིལཱའེ་ཐི་ཡིས་ཧྭ་མིན་ཨན་ཌྷིརཱུའུ་སིའི་
གྲུ་གཟིངས་གཏོང་བཞིན་ཟམ་འོག་ཏུ་སླེབས།
གྷེ་བྷིར་ཋིས་བལྟ་ཕྱོགས་ཤིག་གིས་ཨན་ནེ་མཐོང་སོང་། ཁོ་རང་
དབང་མེད་པར་ཧང་སང་སོང་། ཁོས་སྣང་ཆུང་གི་ཉམས་གྱིས་ཁེངས་
པའི་ངོ་གདོང་སྐྱ་བོ་ཞིག་མཐོང་སོང་། ཁོར་བལྟ་བཞིན་པའི་མིག་ཟུང་
སྐྱ་བོ་དེ་འཇིགས་སྐྲག་དངངས་འཚབ་ཀྱིས་ཁེངས་ཡོད་ལ་སྣང་ཆུང་གིཉམས་ཀྱིས་ཀྱང་ཁེངས་འདུག
“ཨན་ནེ་ཤེར་ལྦེ་ཁྱེད་རང་དེར་ཇི་ལྟར་ཕྱིན་པ་ཡིན།”ཁོས་སྐད་བརྒྱབ་བྱུང་།
ཨན་ནེས་ད་དུང་ལན་མ་སློག་གོང་ལ་ཁོས་གྲུ་གཟིངས་ཟམ་སྐྱོར་
འགྲམ་བཏང་ནས་ཨན་ནེའི་ཕྱོགས་ལ་ལག་པ་བརྐྱངས། བྱ་ཐབས་
ཟད་པས། ཨན་ནེས་གྷེ་བྷིར་ཋི་ཌྷིལཱའེ་ཐིའི་ལག་པ་ནས་བཟུང་སྟེ་
གྲུའི་ནང་མི་མཆོང་ཀ་མེད་བྱུང་། མོ་གྲུ་མཇུག་ཏུ་བསྡད། ལུས་ཡོངས་
འདམ་བག་གིས་ཁེངས་འདུག པང་དུ་ད་དུང་བརླན་འཛར་འཛར་གྱི་
སྐེ་དཀྲིས་ཤིག་དང་རྣོ་སྦྲེང་གི་རས་ཁེབས་ཤིག་པང་ནས་ཡིད་རྨུས་ཏེ་
ཚིག་པ་ཟ་བཞིན་འདུག འདི་འདྲའི་ཉམ་ང་བ་ཡིན་དུས་ད་དུང་རང་
བརྩིའི་བསམ་པ་སྲུང་རྒྱུ་ནི་དངོས་གནས་ལས་སླ་བོ་ཞིག་ག་ལ་ཡིན།
“དོན་ཅི་བྱུང་སོང་། ཨན་ནེ།”གྷེ་བྷིར་ཋིས་གྲུ་ཁེམ་ཡར་འདེགས་ཞོར་དེ་ལྟར་དྲིས།
“ང་ཚོས་ཨེ་ལེའེན་འཁྲབ་སྦྱོང་བྱས་པ་ཡིན།”ཨན་ནེས་མི་འདོད་
པའི་ངང་གསལ་བཤད་བྱེད་རྒྱུར། མོས་ཐ་ན་མོའི་སྲོག་སྐྱོབ་དྲིན་ཆེན་
ལ་བལྟ་ཙམ་ཡང་མི་བྱེད།“ང་མཐིལ་སྙོམས་གྲུ་གཟིངས་དེའི་ནང་སྡོད་
དུས། གྲུ་གཟིངས་ཀྱི་ཞབས་ལས་ཆུ་བརྡོལ་བྱུང༌། དེ་རྗེས་ང་ཟམ་སྐྱོར་
འདིའི་སྟེང་འགོས། མོ་རང་ཚོ་རོགས་མི་འབོད་དུ་ཕྱིན་སོང་། ཁྱེད་ཀྱིས་
སྙིང་རྗེ་སྒོམ་ནས་ང་ཤིང་སྟེགས་འགྲམ་བསྐྱལ་ན་ཆོག་གམ།”
གྷེ་བྷིར་ཋིས་མོའི་ངག་བཞིན་གྲུ་གཟིངས་ཤིང་སྟེགས་གམ་དུ་
བཏང༌། ཨན་ནེ་བདེ་མྱུར་དང་བཅས་ལམ་སེང་གཙང་འགྲམ་དུ་མཆོང་།
“ཁྱེད་ལ་བཀའ་དྲིན་ཞུ”མོས་སྒྲོབ་ཉམས་དང་བཅས་དེ་ལྟར་
བཤད་རྗེས་ཁ་ཕྱིར་འཁོར་ནས་ཕྱིན་སོང་། དེ་མུར། གྷེ་བྷིར་ཋི་ཡང་གྲུ་
གཟིངས་ལས་ཕྱིར་བུད་དེ་ཨན་ནེའི་ལག་པ་ནས་བཟུང་སྟེ“ཨན་ནེ།”
ཁོས་བྲེལ་འཚུབ་ངང་བཤད་རྒྱུར།“ང་ལ་ཉོན་དང་། ང་ཚོ་གྲོགས་པོར་
གྱུར་ན་མི་ཆོག་གམ། སྔོན་ཆད་ངས་ཁྱེད་ཀྱི་སྐྲ་ལོར་འཕྱ་དགོད་བྱས་
པར་དགོངས་དག་ཞུ། ངས་བསམ་གཟས་ནས་ཁྱེད་ལ་ཁོང་ཁྲོ་བསླངས་
ནས་དུས་ཡུན་རིང་བོ་ཕྱིན་སོང་། ངས་བལྟས་ན་ད་ལྟ་ཁྱེད་ཀྱི་སྐྲ་ལོ་ཧ་ཅང་ཡག་པོ་ཆགས་འདུག”
པ་མིན། ཀུ་རེ་རྩེད་མོ་ཙམ་ཡིན། ཡང་གཅིག་བཤད་ན། དོན་དེ་འདས་
ཨན་ནེ་ཁྱུག་ཙམ་ལ་ཐེ་ཚོམ་ངང་ལུས། གྷེ་བྷིར་ཋིའི་ཁམ་མདོག་
གི་མིག་ཟུང་དེ་ངོ་ཚ་བག་འཁུམ་དང་རེ་སྙེག་གིས་ཁེངས་འདུག ངོ་མ་
བལྟས་ན་ཡིད་དུ་འོང་བ་ཞིག་རེད། ཨན་ནེའི་སྙིང་ཆུང་ལུ་གུ་ལྡིང་ལྡིང་
བྱས་སོང་། ཡིན་ཡང་། སྔོན་ཆད་ཀྱི་སྡུག་བསྔལ་དེ་ཐོལ་གྱིས་དྲན་པས་
སོམ་ཉིའི་དྲ་བར་ཚུད་པའི་བློ་ལ་འགྱུར་བ་བཏང་སོང་། ལོ་གཉིས་ཡར་
སྔོན་གྱི་འདས་དོན་དེ་མོའི་གངས་དཀར་སེམས་ཀྱི་ཡོལ་བའི་ངོས་སུ་
གློག་གི་གཟུགས་བརྙན་ཇི་བཞིན་གསལ་གྱི་ལེར་ཤར་ཡོང་། དེ་ནི་
ཏག་ཏག་ཁ་སང་བྱུང་བ་ལྟར་སྣང་། གྷེ་བྷིར་ཋིས་མོ་ལ“ལ་ཕུག”ཅེས་
མཚང་མིང་བཏགས། འཛིན་གྲྭའི་སློབ་གྲོགས་ཡོངས་ཀྱི་མདུན་ནས་ངོ་
ཚ་གཏད། སློབ་གྲོགས་གཞན་པ་དང་མི་རྒན་རྣམས་ཀྱི་མིག་ལམ་དུ་
མོའི་འཁོན་སེམས་དེ་དགོད་གཞི་ཞིག་ལས་མ་འདས། ཡིན་ཡང་ཨན་
ནེ་ལ་མཚོན་ན། དེ་ནི་དུས་ཚོད་ཀྱི་ཆུ་བོའི་བཞུར་རྒྱུན་དང་བསྟུན་
ནས་འདག་རྒྱུ་ཡོད་པ་ཞིག་མ་ཡིན། མོ་གྷེ་བྷིར་ཋིའི་སྟེང་སྙིང་ལངས་
བཞིན་ཡོད། མོས་ཁོ་ནམ་ཡང་གུ་ཡངས་སུ་གཏོང་མི་ཐུབ།
“མི་ཆོག“མོས་རྣམ་འགྱུར་འཁྱག་སིབ་སིབ་ཞིག་གི་སྒོ་ནས”ངས
ཁྱེད་དང་གཏན་ནས་གྲོགས་བསྒྲིག་མི་སྲིད། གྷེ་བྷིར་ཋི་ཌྷིལཱའེ་ཐི།ངས་
ཁྱེད་དང་གྲོགས་བསྒྲིག་མི་འདོད།”
“ཆོག་གི“གྷེ་བྷིར་ཋི་ཕྱིར་གྲུ་གཟིངས་ནང་ཕྱིན་སོང་བ་དང་། གདོང་
ལ་ཁྲོ་ཉམས་ཤིག་རྒྱས་འདུག “ད་ནི་ངས་ནམ་ཡང་ཁྱེད་དང་གྲོགས་
བསྒྲིག་པའི་རེ་བ་འདོན་མི་སྲིད། ཨན་ནེ་ཤེར་ལཱེ་ངས་དེར་རྩ་བ་ནས་དོ་སྣང་བྱེད་དོན་མེད།”
ཁོས་ལམ་སེང་གྲུ་ཁེམ་གྱིས་གྲུ་བཏང་ནས་ཕྱིན་སོང་། ཨན་ནེ་
ལྡུང་སྡོང་ནགས་ཀྱི་སྔོ་དྲེག་གིས་ཁེངས་པའི་གཡང་གཟར་ལམ་ཆུང་
བརྒྱུད་ནས་ཕྱིན། མོས་མགོ་ཡར་དགྱེ་བ་དང་སེམས་སུ་འགྱོད་སྣང་
ཞིག་སྐྱེས། ད་གིན་མོས་གྷེ་བྷིར་ཋིའི་རེ་བ་ཁས་བླངས་ཡོད་ན་ཅི་མ་
རུང་། ཡིན་ཡང་། ཁོས་སྔོན་ཆད་གདུག་རྩུབ་ཆེན་པོས་མོ་ལ་འཕྱ་
དགོད་བྱེད་མྱོང་། ཡིན་ཡང་ད་དུང་མོ་རང་མར་བསྡད་ནས་ཡིད་
ཚིམ་པ་ཞིག་ངུ་འདོད། མོ་ངོ་མ་ཟུངས་ཞན་ཤུགས་མེད་དུ་གྱུར་འདུག
རྒྱུ་མཚན་སྐྲག་དངངས་དང་བཅས་ཟམ་སྐྱོར་ལ་ཡུན་རིང་འཐམ་པསངོ་མ་ཐང་ཆད་སོང་།

ལེའུ་ལྔ་བ།

མཱ་རཱེ་ལེ་ཡས་བལ་སྐུད་སོགས་རྐང་བའི་སྟེང་བཞག་ནས་རྐུབ་
སྟེགས་ལ་རྒྱབ་བསྙེས་བྱུང་། མོའི་མིག་ཟུང་ཐང་ཆད་སོང་། མོས་ཐམ་
མེ་ཐོམ་མེ་ངང་ཐེངས་རྗེས་མར་གྲོང་ནང་འགྲོ་དུས་ངེས་པར་དུ་མིག་
ཤེལ་ཞིག་ཉོ་དགོས་སྙམ། ཉེ་ལམ་མོའི་མིག་ཟུང་རྒྱུན་པར་ངལ་དུབསྐྱེས།
མུན་རུབ་ལ་ཉེ། ཟླ་བཅུ་གཅིག་པའི་མཚན་མོའི་སྨག་རུམ་གྱི་
ཡོལ་བས་ག་ལེར་བརྗིད་ཆགས་པའི་རྒྱ་ཕིབས་ལྗང་མདོག་མཁར་གྲོང་
བསྒྲིབས་སོང་། མུན་ནག་ནང་གི་ཐབ་ཚང་དུ་འོད་གསལ་གྱི་གནས་
ཉག་གཅིག་ཡོད་པ་ནི་རྩིག་ཐབ་ནང་ལྷེམ་ལྷེམ་འབར་བའི་མེ་ལྕེ་དམར་པོ་དེ་རེད།
ཨན་ནེ་རྩིག་ཐབ་མདུན་གྱི་ས་གདན་སྟེང་ལུས་འཁུམ་ནས་མེ་ལྕེ་
ལ་ཅེར་འདུག བུད་ཤིང་གིས་ཏག་ཏག་ཉིན་དཀར་བསྡུ་ལེན་བྱས་པའི་
དབྱར་ཁའི་ཉི་འོད་ཕྱིར་གཏོང་བཞིན་འདུག ད་སོ་མར་མོས་དཔེ་དེབ་
ཅིག་ལ་ལྟ་བཞིན་ཡོད་མོད་ད་ལྟ་དཔེ་དེབ་དེ་ས་གཅལ་སྟེང་འགྲིལ་
འདུག མོ་ཡང་བསྐྱར་རྨི་ལམ་དུ་འཁྱམ། ཅུང་ཟད་ཕྱེ་བའི་མཆུ་སྒྲོས
ལས་དགོད་འཛུམ་ཞིག་མངོན་ཡོད། མོའི་སྤྲོ་སྣང་དོད་པའི་འཁྲུལ་
བསམ་ལས། བག་གྲོ་ལ་བྱིན་ཆགས་པའི་སི་ཕེའེན་གྱི་ཕོ་བྲང་དེ་སྨུག
སྤྲིན་དང་འཇའ་ཚོན་གྱི་ཁྲོད་ལྷུན་གྱིས་ཆགས་ཡོད། ཉམས་དགའ་
བའི་དག་ཞིང་དེ་ནས་མོ་རང་ཉེན་ཁ་ཆེ་བའི་ངོ་མཚར་གྱི་དོན་སྣ་
ཚོགས་ལ་འཕྲད་མོད། ནམ་རྒྱུན་རྒྱལ་ཁའི་ངང་ལོག་ངེས། དངོས་ཡོད་
འཚོ་བ་ལྟར་སེམས་དཀྲུགས་པའི་དཀའ་ངལ་དང་ཉེན་ཁའི་དྲ་བར་ཚུད་མི་སྲིད།
ཞི་འཇམ་མག་མོག་གི་མེ་འོད་ཁྲོད། མཱ་རཱེ་ལེ་ཡས་ཧ་ཅང་སྙིང་
ཉེ་བའི་མིག་མདངས་ཀྱིས་ཨན་ནེ་ལ་ཅེར་འདུག གལ་ཏེ་སྒྲོན་མེའི་
དཀར་གསལ་འོད་ངོགས་ཡིན་ན། མོས་དེ་འདྲ་གཏན་ནས་བྱེད་མི་
སྲིད། སྐད་ཆ་དང་རྣམ་འགྱུར་གྱི་ལམ་ནས་ཕ་རོལ་པོར་དགའ་བ་
མངོན་པ་ནི་མཱ་རེ་ལེ་ཡར་མཚོན་ན་ནམ་ཡང་སློབ་དཀའ་བའི་སྦྱོང་
ཚན་ཞིག་ཡིན། འོན་ཏེ། མོས་གྲགས་མེད་འགུལ་མེད་ངང་མིག་ཟུང་
སྐྱ་བོ་ལྡེའེན་གྱི་བུ་མོ་འདི་བརྩེ་བ་ཟབ་མོས་སྐྱོང་བཞིན་ཡོད། མོས་
རང་གིས་ཨན་ནེ་ངན་ལངས་སུ་གཏོང་བར་སེམས་ཁྲལ་བྱེད་བཞིན
ཡོད། མོ་ལ་བློ་མི་བདེ་བའི་ཚོར་བ་ཞིག་སྐྱེས། སེམས་ཤུགས་དང་རེ་
བ་ཡོད་ཚད་སྤྱིར་བཏང་གི་མི་ཞིག་ལ་བཅོལ་བ་ནི་མ་གཞི་ནས་ཉེས་
པ་ཞིག་ཡིན་ཡང་སྲིད། དེ་བས་ཉེས་པ་དག་སེལ་བྱེད་ཆེད། མོས་ད་
གཟོད་ཕྱི་རོལ་རྫུ་ཡི་ཚུལ་གྱིས་ཨན་ནེ་ལ་ནམ་རྒྱུན་སྐྱོན་འཚོལ་ཁ་
རྡུང་གཏོང་བ་ཡིན། གལ་ཏེ་མོ་བུ་མོ་འདིར་མི་དགའ་ན་མོས་དེ་ལྟར་
བྱེད་མི་སྲིད། ཨན་ནེས་མཱ་རེ་ལེ་ཡའི་བརྩེ་བ་ཟབ་མོ་གཏན་ནས་ཚོར་
གྱིན་མེད། མཚམས་རེར་མོས་ཡི་མུག་པའི་ངང་མཱ་རེ་ལེ་ཡ་ཡིད་ཚིམ་
དུ་འཇུག་རྒྱུ་ནི་དངོས་གནས་ལས་སླ་བོ་ཞིག་མ་རེད་སྙམ། མཱ་རེ་ལེ་
ཡ་ནི་མི་སུ་ལའང་བསམ་ཤེས་དང་གུ་ཡངས་བྱེད་མི་ཐུབ་པ་ཞིག་རེད།
ཡིན་ཡང་མཱ་རེ་ལེ་ཡས་རང་ཉིད་བསྐྱངས་པའི་བཀའ་དྲིན་དྲན་མ་ཐག
ཨན་ནེས་རང་གི་བསམ་ཚུལ་དེར་སུན་འབྱུན་ལེ་བདའ་བྱེད་དགོས་བྱུང་།
“ཨན་ནེ།”མཱ་རཱེ་ལེ་ཡས་གློ་བུར་དུ་ཁ་གྲགས་བྱུང་།“དེ་རིང་ཕྱི་དྲོར་
ཌྷཱའེ་ཨན་ན་དང་ཁྱེད་གཉིས་ཕྱི་རོལ་ཏུ་ཕྱིན་སྐབས། སྲས་མོ་སི་ཋེའེ་སྣེ་སླེབས་སོང་།”
ཨན་ནེ་དངངས་འཚབ་ཅིག་དང་ལྷན་འཇིག་རྟེན་གཞན་ཞིག་
ནས་དངོས་ཡོད་འཚོ་བའི་ཁྲོད་ལོག་པ་དང་། དངན་པ་ཞིག་འཐེན།
“མོ་སླེབས་སོང་བ་ཡིན་ནམ། འེ། ང་དེ་དུས་ཁྱིམ་དུ་མེད་པས་
ཕངས་པ་ལའང་། ཁྱེད་ཀྱིས་ང་མི་འབོད་དོན་ཅི། མཱ་རཱེ་ལེ་ཡ། དེ་དུས་
ཌྷཱའེ་ཨན་ན་དང་ངེད་གཉིས་གདོན་འདྲེ་ནགས་ཚལ་ནང་འཆམ་
འཆམ་ལ་གཡེང་ཡོད། ནགས་ཚལ་ནང་དུས་ཀྱི་དཔལ་ཡོན་རྣམ་པར་
བཀྲ་འདུག ནགས་ཚལ་ནང་གི་གྲོ་རྩྭ། དར་སྲབ་དང་འདྲ་བའི་སྡོང་
ལོ༑ ཁུ་ལྡན་ཤིང་འབྲས་སོགས་ཚང་མ་གཉིད་དུ་ཡུར་འདུག སུ་ཞིག་
གིས་སྡོང་ལོས་བཟོས་པའི་ཉལ་གདན་ཞིག་དེ་དག་གི་སྟེང་དུ་བཀབ་
པ་དང་འདྲ། དཔྱིད་ཀ་སླེབས་ན། ད་གཟོད་ཡོད་ཚད་གཉིད་ལས་སད་
ངེས། འཇའ་ཚོན་གྱི་སྐེ་རས་དཀྲིས་པའི་ལྷ་མོ་ཞིག་གིས་དེ་ལྟར་བསྒྲུབ་
པར་སེམས། མདང་ནུབ་ཀྱི་ཟླ་འོད་འོག་མོ་རྐང་འཇབ་ལག་འཇབ་ངང་
འདིར་སླེབས་མྱོང་ཡོད། ཡིན་ཡང་། ཌྷཱའེ་ཨན་ནས་དེ་ལྟར་འདང་རྒྱག་
མི་ཕོད། སྔོན་ཆད་མོས་གདོན་འདྲེ་ནགས་ཚལ་ན་གདོན་འདྲེ་ཡོད་
པའི་སྐོར་བསམ་དུས་མོའི་ཨ་མས་མོར་གཤེ་གཤེ་དྲག་པོ་བཏང་བ་
བརྗེད་མི་སྲིད། དོན་དེས་ཌྷཱའེ་ཨན་ནའི་སེམས་ལ་ཤན་ཤུགས་ངན་པ་
ཐེབས་སོང་། ལྷ་ལྕམ་ལེན་རྦྷེས་མཱིར་ཋལ་ཌྷེལ་གྱི་སེམས་ལ་རྡུང་རྡེག་
ཆེན་པོ་ཐེབས་མྱོང་ཡོད་ཟེར། ངས་རཱུའུ་བྷཱེའེ་གྷེ་ལེ་སི་ལ་མོར་ཅིའི་ཕྱིར་
རྡུང་རྡེག་ཐེབས་པར་དྲིས་པ་ན། རཱུའུ་བྷཱེ་ཡིས་མོས་འོལ་ཚོད་བྱས་ན་
མོའི་དགའ་རོགས་ཀྱིས་མོ་བསྐྱུར་བས་སེམས་ལ་རྨ་ཁ་ཆེན་པོ་བཟོས
པ་ཡིན་ཤས་ཆེ་ཟེར། རཱུའུ་བྷཱེ་གྷེ་ལེ་སིའི་བསམ་བློ་གཏོང་ཕྱོགས་མཐའ་
དག་དགའ་རོགས་ཀྱི་སྐོར་རེད། ལྷག་པར་དུ་ལོ་ན་ཆེར་སོན་པ་དང་
བསྟུན་ནས་ཇེ་དྲག་རེད། དགའ་རོགས་ཀྱི་སྐོར་བགྲོ་གླེང་ཙམ་བྱས་
ནའང་མི་བཟང་རྒྱུ་ཆེར་མེད་མོད། འོན་ཀྱང་། དོན་གང་ཡིན་ཡང་
དགའ་རོགས་དང་འབྲེལ་ཏེ་གླེང་ན་བཟང་རྒྱུ་མི་འདུག དེ་ཨེ་རེད། ཌྷཱའེ་
ཨན་ན་དང་ངེད་གཉིས་ཀྱིས་མི་ཚེ་གང་བོར་གཉེན་མི་བསྒྲིག་པའི་
ཁས་ལེན་དམ་བཅའ་དགོས་མིན་ལ་ནན་ཏན་ངང་བསམ་གཞིག་བྱེད་
བཞིན་པའི་སྒང་ཡིན། ཚེ་གང་བོར་ཞི་དུལ་བག་ཡོད་ཀྱི་བུད་མེད་མོ་
རྐྱང་ཞིག་བྱས་ཏེ་ཕན་ཚུན་ནམ་ཡང་ཁ་མི་འབྲལ། ཡིན་ཡང་དོན་དེར་
ཌྷཱའེ་ཨན་ནས་ད་དུང་སེམས་ཐག་ཆོད་མེད། རྒྱུ་མཚན་མོས་གཏུམ་
དྲག་གི་སྐྱེས་པ་ངན་པ་ཞིག་ལ་གཉེན་བསྒྲིགས་ནས་ཁོ་མི་བཟང་བོ་
ཞིག་ཏུ་བསྐྱེད་བསྲིང་བྱ་ཐུབ་ནའང་ཡ་རབས་སྤྱོད་བཟང་རེད་ཟེར།
ཌྷཱའེ་ཨན་ན་དང་ངེད་གཉིས་ཀྱིས་མི་ཚེ་སྐོར་ལ་བགྲོ་གླེང་མང་བོ་བྱས་
སོང་། ད་ནི་ངེད་གཉིས་ནར་སོན་ནས་ཆེན་པོར་ཆགས་ཡོད་པས་བྱིས་
པའི་འགྲོ་ལུགས་འདུག་སྟངས་ལྟར་བྱེད་མི་རུང་། ལོ་ན༡༤ལ་སོན་པ་
ནི་ཧ་ཅང་གལ་པོ་ཆེ་ཡི་དུས་སྐབས་ཤིག་ཡིན། མཱ་རཱེ་ལེ་ཡ། ཐེངས་སྔོན་
མའི་གཟའ་ལྷག་པར། སྲས་མོ་སི་ཋེའེ་སཱེ་ཡིས་ང་ཚོ་བུ་མོ་ཆུང་ཆུང་ཚོ་
མཚེའུ་ཡི་འགྲམ་དུ་ཁྲིད་ནས་དོན་འདིའི་སྐོར་གྱི་ཁ་ཏ་བསླབ་བྱ་མང་
བོ་གནང་སོང་། མོས་ད་ལྟའི་དུས་སྐབས་ནི་ང་ཚོར་མཚོན་ནས་བཤད་
ན༑ ཏག་ཏག་གོམས་གཤིས་དང་བསམ་བློ་ཆགས་པའི་དུས་སྐབས་
གལ་ཆེན་ཡིན་པས་ངེར་པར་དུ་གཟབ་གཟབ་བྱེད་དགོས། རྒྱུ་མཚན་
ལོ་ན་༢༠སོན་དུས། མི་ཞིག་གི་གཤིས་ཀའི་སྒྲོམ་གཞི་གྲུབ་ཚར་ནས།
མ་འོངས་པའི་འཚོ་བ་ལ་གདུང་མ་ལྟ་བུའི་ཤུགས་རྐྱེན་ཐེབས་ངེས།
མོས་ད་དུང་བཤད་རྒྱུར། གལ་ཏེ་རྨང་གཞི་བརྟན་པོ་མ་ཆགས་ན། རིན་
ཐང་ལྡན་པའི་དོན་གཞན་བསྒྲུབ་ཐབས་བྲལ། སློབ་གྲྭ་ནས་ཕྱིར་ཁྱིམ་
དུ་ལོག་པའི་ལམ་བར་དུ། ཌྷཱའེ་ཨན་ན་དང་ངེད་གཉིས་ཀྱིས་གནད་
དོན་དེར་ལབ་གླེང་གང་མང་བྱས། མཱ་རེ་ལེ་ཡ། ངེད་གཉིས་ཀྱིས་གཟབ
ནན་ངང་གོམས་གཤིས་བཟང་བོ་ལོབས་སུ་འཇུག་པ་དང་དཀའ་སྤྱད་
འབད་བརྩོན་ངང་སློབ་གཉེར་བྱ་རྒྱུའི་སེམས་ཐག་བཅད་པ་ཡིན། ད་
དུང་གཞན་ལ་བསམ་ཤེས་གུ་ཡངས་བྱ་ཐུབ་དགོས། དེ་ལྟར་བྱས་ན
ལོ༢༠སོན་དུས་མི་གཤིས་ཡག་པོ་ཞིག་གྲུབ་ཡོད་ངེས། ལོ༢༠ལྷག་ལ་
སོན་དུས། འདང་རྒྱབ་ན་ངོ་མ་སྐྲག་ཡོང་བ་ཞིག་རེད། འོ་རེད། དེ་རིང་
ཕྱི་དྲོར་སྲས་མོ་སི་ཋེའེ་སཱེ་ཅིའི་ཕྱིར་འུ་ཚང་ལ་ཡོང་བ་རེད།”
“ཨན་ནེ། དོན་དེ་ཏག་ཏག་ངས་ཁྱེད་ལ་བཤད་འདོད་པ་ཡིན།
མོས་ཁྱེད་དང་འབྲེལ་བའི་དོན་ཞིག་བཤད་སོང་།”
“ངའི་དོན།”ཨན་ནེ་ཧང་སང་སོང་། མོའི་ངོ་མདོག་དམར་པོར་
གྱུར་ནས་བཤད་རྒྱུར་འོ། མོས་ཁྱེད་ལ་ཅི་བཤད་པ་ངས་ཤེས། མ་
གཞིར་ངས་ཁྱེད་ལ་དོན་དེ་བཤད་འདོད་ཡོད། མཱ་རཱེ་ལེ་ཡ། ངོ་མ་ཡིན།
འོན་ཀྱང་ངས་བརྗེད་ཟིན། ཁ་སང་ཕྱི་དྲོར་ངས་ཁ་ན་ཌྷའི་ལོ་རྒྱུས་སློབ་
ཁྲིད་ཀྱི་སྐབས་ལྐོག་ནས《ཌྷེན་ཧཱིར་གྱི་ནམ་ཐར།》ལ་བལྟ་དུས་
གཟབ་གཟབ་མ་བྱས་པར་མོས་མཐོང་སོང་། དཔེ་ཆ་དེ་ལྗེའེན་ཨན་ཤྲྰི་
རཱུའུ་སིས་ང་ལ་གཡར་བ་ཡིན། ངས་གུང་ཟས་སྐབས་དཔེ་ཆ་དེ་ཀློག་
པ་ཡིན། སློབ་ཁྲིད་ཀྱི་སྐབས། ཏག་ཏག་རླངས་འཁོར་འགྲན་བསྡུར་
གྱི་ཚན་པ་དེ་མཐོང་བས་སྒུག་བཟོད་མི་བདེ་བའི་ངང་མཇུག་འབྲས་
ཤེས་འདོད་ཆེན་པོ་བྱུང་། ཌྷེན་ཧཱིར་ལ་རྒྱལ་ཁ་ཐོབ་པར་ངས་ཡིད་ཆེས་
བརྟན་པོ་བྱེད་བཞིན་ཡོད། གལ་ཏེ་ཁོ་ཕམ་སོང་ན་ཧ་ཅང་དྲང་བདེན་
མ་རེད། སྙིང་བོ་མི་འདུག ངས་ལོ་རྒྱུས་ཀྱི་དཔེ་དེབ་དེ་སྒྲོག་ཙེ་སྟེང་
བཞག་པ་དང་། དེ་རྗེས 《ཌྷེན་ཧཱིར་གྱི་ནམ་ཐར།》 པུས་མོའི་སྟེང་
བཞག་ནས་ཀློག ཁྱེད་ཀྱིས་ཤེས་གསལ་ལྟར། ཕར་བལྟས་ཚོད་ལ
ངས་ལོ་རྒྱུས་དཔེ་ཆར་བལྟ་བཞིན་པ་དང་འདྲ། ཀློག་གིན་ཀློག་གིན་
ང་རང་གཏམ་རྒྱུད་ཀྱི་ནང་དུ་ཞུགས་སོང་བས་སྲས་མོ་སི་ཋེའེ་སྣེ་ཡོང་
བ་གཏན་ནས་མ་ཚོར། ངས་མགོ་ཡར་དགྱེ་ནས་བལྟ་དུས་མོའི་ལེ་
བདས་ཁེངས་པའི་མིག་ཟུང་གིས་ང་ལ་ཅེར་འདུག་པ་མཐོང་། ང་རང་
དབང་མེད་པར་ངོ་ཚ་ཁ་སྐྱེངས་པ་བཟོས་སོང་། མཱ་རཱེ་ལེ་ཡ། ལྷག་པར་
དུ་ལྗོའོ་ཟེ་ཕཱའེ་ཡིས་ཁོང་དགོད་བྱེད་པ་མཐོང་རྗེས། སྲས་མོ་སི་ཋེའེ་
སཱེ་ཀྱིས 《བྷེན་ཧཱིར་གྱི་ནམ་ཐར།》 ངའི་ལག་ནས་ཁྱེར་སོང་བ་དང་
སྐད་ཆ་ཚིག་གཅིག་ཀྱང་བཤད་མ་སོང་། སློབ་ཚན་གྲོལ་རྗེས། མོས་
ང་བོས་ནས་ཁ་ཏ་གནང་སོང་། མོས་ངས་ནོར་འཁྲུལ་ཆེན་པོ་གཉིས་
བཟོས་སོང་ཟེར། དང་བོ་ནི། གསེར་ལས་དཀོན་པའི་སློབ་སྦྱོང་གི་དུས་
ཚོད་འཕྲོ་བརླག་ཏུ་བཏང་བ། གཉིས་པ་ནི། དགེ་རྒན་ལ་མགོ་སྐོར་
བཏང་བ། ལོ་རྒྱུས་དཔེ་ཆར་བལྟ་ཁུལ་བྱས་ནས་སྒྲུང་དེབ་ཀློག་པ། མཱ་
རཱེ་ལེ་ཡ། ངས་སྔོན་ཆད་དེ་མགོ་སྐོར་ཡིན་པར་མ་བསམ། ང་ཧ་ལས་
སོང་། མིག་ཆུ་ཁྲོམ་ཁྲོམ་བཞུར་ནས་སྲས་མོ་སི་ཋེའེ་སཱེ་ལ་གུ་ཡངས་
བཟོད་གསོལ་ཞུས་པ་ཡིན། སླད་མར་ནོར་འཁྲུལ་དེ་འདྲ་མི་བཟོ་བའི་
ཁས་ལེན་ཁག་ཐེག་བྱས།ད་དུང་ཆད་པ་གཅོད་ཐབས་ཀྱང་ངའི་བློ་ལ་
འཁོར། དེ་ནི་གཟའ་འཁོར་གཅིག་རིང《བྷེན་ཧཱིར་གྱི་ནམ་ཐར།》
ལ་མི་བལྟ་བ། རླངས་འཁོར་འགྲན་བསྡུར་གྱི་མཇུག་འབྲས་ལའང་མི་
བལྟ་བ། སྐབས་དེར་མོས་བློ་ཁོག་ཡངས་པོར་བསྐྱེད་ནས་ང་གུ་ཡངས་
ལ་བཏང་སོང་། གལ་ཏེ་ཐེངས་འདིར་མོ་འུ་ཚང་ལ་ཡོང་དོན་ཡང་དོན་
དེའི་ཆེད་ཡིན་ན་ངོ་མ་དོན་སྙིང་ཟེར་བ་མི་འདུག”
“སྲས་མོ་སི་ཋེའེ་སཱེ་ཡིས་དོན་དེའི་སྐོར་གཏན་ནས་གླེང་མ་སོང་།
ཨན་ནེ། ཁྱོད་སེམས་བདེ་ལ་འབབ་ཐུབ་ཀྱིན་མེད་པ་ནི་རང་སེམས་ན་
ཉེས་པ་ཡོད་པའི་རྐྱེན་རེད། གང་ལྟར་ཁྱེད་ཀྱིས་སྒྲུང་དེབ་དེ་སློབ་གྲྭའི་
ནང་ཁྱེར་ན་མི་འགྲིག ང་བྱིས་པ་ཡིན་དུས་མི་རྒན་རྣམས་ཀྱིས་ང་ལ་སྒྲུང་དེབ་བལྟ་རུ་མི་འཇུག”
“འོ། ཁྱེད་ཀྱིས 《ཌྷེན་ཧཱིར་གྱི་ནམ་ཐར།》སྒྲུང་དེབ་ཡིན་པར་
བཤད་ན་ག་ལ་འགྲིག དེ་ནི་ཆོས་ལུགས་ཀྱི་དཔེ་དེབ་ཅིག་རེད།”ཨན་
ནེས་རྒོལ་ལན་སློག་རྒྱུར“དེའི་ནང་དོན་ནི་ཟུག་གཟེར་རང་བཞིན་
ཆེ་བ་ཞིག་ཡིན་པས་ཁོམ་གསེང་སྐབས་མ་གཏོགས་སློབ་གྲྭའི་ནང་
བལྟས་ན་མི་འགྲིག ངས་སྲས་མོ་སི་ཋེའེ་སཱེ་དང་ལྷ་ལྕམ་ཨ་ལན་གྱི་
ངག་བཞིན་ཏག་ཏག་ལོ་ན་བཅུ་གསུམ་དང་ཟླ་དགུ་འགོར་བའི་བུ་མོ་
དང་འཚམ་པའི་དཔེ་དེབ་ཀློག་དགོས། སྲས་མོ་སི་ཋེའེ་སྣེ་ཀྱིས་ང་ལ་
དེ་ལྟར་ཁག་ཐེག་ཁས་ལེན་བྱེད་དུ་བཅུག ཉིན་ཞིག་ལ་ངས《འདྲེ་
ཞུགས་པའི་གཞིས་ཀའི་ནང་གི་སྐྱི་གཡའ་བའི་དོན་རྐྱེན།》ཞེས་པའི་
དཔེ་དེབ་ཅིག་ཀློག་བཞིན་པ་མོས་ཤེས་སོང་། དེ་རཱུའུ་ཌྷཱ་གྷེ་ལེ་སིས་
ང་ལ་གཡར་བ་ཡིན། འོ། མཱ་རཱེ་ལེ་ཡ། དཔེ་དེབ་དེ་ཧ་ཅང་ཡིད་དབང་
འགུག་པ་ཞིག་རེད། ངའི་ལུས་ཀྱི་བ་སྤུའང་གྱེན་དུ་གཟེངས་སོང་། ཡིན་
ཡང་། སྲས་མོ་སི་ཋེའེ་སྣེ་ཡིས་དེ་ནི་ལུས་སེམས་བདེ་ཐང་ལ་གནོད་
པའི་དཔེ་དེབ་ཅིག་རེད། ཕྱིས་སུ་ངས་དཔེ་དེབ་དེའི་རིགས་ལ་བལྟ་མི་
ཆོག་ཟེར། དེ་བས་གཏམ་རྒྱུད་དེའི་མཇུག་འབྲས་ལའང་མ་བལྟས་པར་
དཔེ་དེབ་དེ་གཡར་བདག་ལ་ཕྱིར་སྤྲོད་དགོས་བྱུང་བས། ན་ཟུག་བཟོད་
ཐབས་བྲལ་བ་བྱུང་། ཡིན་ཡང་ང་སྲས་མོ་སི་ཋེའེ་སཱེ་ལ་དགའ་བ་ནི་
ཉམས་སད་ཐེག་ཐུབ་པ་ཞིག་ཡིན་པས་མོ་རང་ཡིད་མགུ་བའི་ཆེད་དུ་
ངས་དོན་གང་ཡིན་ཡང་བསྒྲུབ་ཐུབ། མཱ་རཱེ་ལེ་ཡ།”
“ད་ཆོག་གི མྱུར་དུ་སྒྲོན་མེ་སྦར་ནས་ཁྱིམ་ལས་ལས་དང་།” མཱ་
རཱེ་ལེ་ཡས“ངས་བལྟས་ན་ཤེས་ཀི ཁྱེད་རང་གི་རྫོགས་རྒྱུ་མེད་པའི་སྐད་
ཆ་དེ་དག་ལ་སྤྲོ་བ་ཡོད་པ་ལས་སྲས་མོ་སི་ཋེའེ་སཱེ་ཀྱིས་ཅི་ཞིག་བཤད་སོང་བར་སྤྲོ་བ་ཡོད་ཀྱི་མི་འདུག”
“འོ། མཱ་རེ་ལེ་ཡ། མོས་ཅི་ཞིག་བཤད་པར་ཤེས་འདོད་ཆེན་པོ་
ཡོད།” ཨན་ནེས་ནོངས་འགྱོད་དང་བཅས་བཤད་རྒྱུར”ད་ངས་ཅི་ཡང་
མི་བཤད། ཚིག་འབྲུ་གཅིག་ཀྱང་མི་བཤད། ངས་བཤད་རྒྱུ་མང་དྲག་
སོང་། ཡིན་ཡང་ངས་འབད་བརྩོན་ངང་རང་སྐྱོན་བཅོས་བསྒྱུར་བྱེད་
བཞིན་ཡོད། ཁྱེད་ང་ལ་ཡིད་ཆེས་ཡོད་ན། མོས་ཅི་ཞིག་བཤད་པར་ང་
ལ་ལམ་སེང་བཤད་རོགས། མཱ་རེ་ལེ་ཡ།”
“ཆོག་གི སྲས་མོ་སི་ཋེའེ་སཱེ་ཡིས་རྒྱལ་མོའི་སློབ་གྲྭའི་ནང་རྒྱུགས་
སྤྲོད་འདོད་ཡོད་པའི་སློབ་ཕྲུག་རྣམས་མཉམ་དུ་འཛིན་གྲྭ་གཅིག་ལ་
བསྡུ་འཆར་ཡོད་པ་དང་། སློབ་ཐུན་གྲོལ་རྗེས་འཛིན་གྲྭ་དེར་དུས་ཚོད་
གཅིག་རིང་སློབ་ཁྲིད་ལྷག་མ་བྱེད་རྩིས་འདུག མོས་མ་ཐེ་ཡུའུ་དང་
ངེད་གཉིས་ཁྱོད་གཏོང་བར་འཐད་མིན་འདྲི་བཞིན་འདུག ཁྱོད་ལ་
བསམ་ཚུལ་གང་འདྲ་ཡོད། ཨན་ནེ། ཁྱེད་རང་རྒྱལ་མོའི་སློབ་གྲྭར་
འགྲོ་བར་འཐད་པ་ཡིན་ནམ། མ་འོངས་པར་དགེ་རྒན་ཆགས་ངེས།
“ཨ། མཱ་རཱེ་ལེ་ཡ།“ཨན་ནེས་ལུས་ཀྲོང་པོར་བྱས་ཏེ་པུས་མོ་སར་
བཙུགས་ཏེ་དེ་ནི་ངའི་མི་ཚེ་གང་གི་རྨི་ལམ་ཡིན། འདས་པའི་ཟླ་དྲུག་
ལྷག་རིང་གི་རྨི་ལམ་ཡིན། དེ་ཉིན་རཱུའུ་ཌྷེ་དང་ལྗེའེན་ལས་སློབ་ཞུགས་
རྒྱུགས་ལེན་ཀྱི་སྐོར་ཐོས་པ་ནས་བཟུང་། དེ་ངའི་རྨི་ལམ་དུའང་རྨི་
བཞིན་པའི་ཕུགས་བསམ་དུ་གྱུར། ཡིན་ཡང་སྐབས་དེར་ངས་ཅི་ཡང་
མ་བཤད། བཤད་ཀྱང་སྙིང་བོ་མི་འདུག ང་རང་དགེ་རྒན་ཞིག་བྱེད་
འདོད། འོན་ཀྱང་། རྒྱལ་མོའི་སློབ་གྲྭའི་སློབ་ཡོན་ཧ་ཅང་མཐོ་ཚོད་
འདུག་གམ། སྐུ་ཞབས་ཨན་ཌྷིརཱུའུ་སིས་བཤད་རྒྱུར། ཁོའི་བུ་ཕི་རེ་
སཱེས་དེར་སློབ་གྲྭ་འགྲིམ་པར་སྒོར་བརྒྱ་དང་ལྔ་བཅུ་ལྷག་སྤྲོད་དགོས་
ཡོད་ཟེར། ད་དུང་ཕི་རེ་སྣེ་དབྱིབས་རྩིས་ཕྱོགས་ལའང་མི་བཟང་རྒྱུ་མེད།”
“ཁྱེད་ཀྱིས་སློབ་ཡོན་ལ་སེམས་ཁུར་བྱེད་མི་དགོས། ངེད་གཉིས་
ཀྱིས་དང་ཐོག་ཁྱོད་བུ་ཚབ་ཏུ་གསོ་དུས་ནས་སེམས་ཐག་བཅད་ཡོད།
ངེས་པར་དུ་རང་ནུས་ཅི་ལྕོགས་ཀྱིས་ཁྱེད་ལ་ཆེས་བཟང་བའི་སློབ་
གསོ་མྱོང་དུ་འཇུག་དགོས། ངས་བསམ་ན། སྐྱེས་མ་ཞིག་ལ་མཚོན་
ན༑ རང་གི་ཁ་རྒྱབ་རང་གིས་གསོ་དགོས་མིན་ལ་ཐུག་རུང་ངེས་པར་
དུ་རང་ཁ་རང་གསོ་བྱེད་པའི་འཇོན་ནུས་ཤིག་ལྡན་དགོས། མ་ཐེ་ཡུའུ་
དང་ངེད་གཉིས་ཡོད་ན་རྒྱ་ཕིབས་ལྗང་མདོག་མཁར་གྲོང་ནམ་ཡང་
ཁྱོད་ཀྱི་ཁྱིམ་ཡིན། འོན་ཀྱང་། འདུས་བྱས་ཐམས་ཅད་མི་རྟག་པ་ཡིན་
པས་ཕྱིས་སུ་མགོ་ཐོག་ལ་སྐྱིད་སྡུག་ཅི་འབྱུང་སུས་དཔོག་ཐུབ། དེ་བས་
སྔ་མོ་ནས་གྲ་སྒྲིག་ཡོད་ན་བཟང་། ཨན་ནེ། གལ་ཏེ་ཁྱོད་འཐད་པ་ཡིན་
ན༑ ཁྱེད་རང་སང་ཉིན་ནས་ཟབ་སྦྱོང་འཛིན་གྲྭ་དེར་ཞུགས་ཆོག”
“འོ། མཱ་རཱེ་ལེ་ཡ། ཁྱེད་ལ་བཀའ་དྲིན་ཆེ།” “མ་ཐེ་ཡུའུ་དང་ཁྱེད་
གཉིས་ཀྱི་བཀའ་དྲིན་ངས་མི་ཚེ་གང་བོར་བརྗེད་མི་སྲིད། ངས་འབད་
པ་ཆེན་པོས་སློབ་གཉེར་བྱས་ཏེ་མ་འོངས་པར་ཁྱེད་གཉིས་ལ་དྲིན
ལན་འཇལ་ངེས། ངས་ཁྱེད་ལ་སྔ་མོ་ནས་གསལ་འདེབས་བྱ་རྒྱུ་ཞིག་
ནི༑ དབྱིབས་རྩིས་ཀྱི་ཕྱོགས་ནས་ང་ལ་རེ་བ་མཐོན་པོ་མ་འཛིན། དེ་མ་
གཏོགས། གལ་ཏེ་ངས་བརྩོན་པ་བསྐྱེད་ན་སྦྱོང་ཚན་གཞན་ཀྱི་ཕྱོགས་
ནས་རང་ལ་གདེང་ཚོད་མཐོན་པོ་ཡོད་ཟེར།”
“ང་ཁྱེད་ལ་ཡིད་ཆེས་བརྟན་པོ་ཡོད། སྲས་མོ་སི་ཋེའེ་སྣེ་ཀྱིས་
ཁྱེད་ཧ་ཅང་རིག་པ་གསལ་ཞིང་བརྩོན་འགྲུས་ལྡན་པ་ཞིག་རེད་ཟེར།”
“ཁྱེད་དེ་འདྲ་བྲེལ་འཚུབ་བྱེད་དགོས་དོན་མེད། ད་དུང་ལོ་གཅིག་དང་
ཕྱེད་ཀའི་དུས་ཚོད་ཡོད་པས་སོས་དལ་བག་ཕེབས་ངང་རྒྱུགས་ལེན་
ལ་གྲ་སྒྲིག་བྱ་ཆོག རབ་ཡིན་ན་སྔ་མོ་ནས་གྲ་སྒྲིག་བྱས་ན་བཟང་།
ཕྱོགས་ཡོངས་ནས། དེ་སྲས་མོ་སི་ཋེའེ་སཱེ་ཀྱི་ངག་བཅོལ་རེད།”
“ད་ལྟ་ང་ལ་སློབ་སྦྱོང་གི་སྤྲོ་བ་སྔར་ལས་ལྷག་པར་འདུག” “རྒྱུ་
མཚན་ད་ལྟ་ང་ལ་འཚོ་བའི་དམིགས་འབེན་ཡོད་སོང་། སྐུ་ཞབས་ཨ་
ལན་གྱིས་མི་ཞིག་ཡིན་ན་འཚོ་བའི་དམིགས་འབེན་ཞིག་ཡོད་འོས་པ་
དང་འབད་བརྩོན་ལྷོད་མེད་ཀྱིས་དེ་མངོན་འགྱུར་བྱ་དགོས་ཟེར། ཡིན་
ཡང་། དམིགས་འབེན་དེར་ངེས་པར་དུ་འཚོལ་སྙེག་གི་རིན་ཐང་ལྡན་
དགོས། ཁྱེད་ཀྱིས་བསམ་ན་དེ་འདྲ་ཨེ་རེད། མཱ་རཱེ་ལེ་ཡ། དགེ་རྒན་བྱེད་
པ་ནི་རླབས་ཆེན་གྱི་བྱ་གཞག་ཅིག་ཡིན་པར་སེམས།”
རྒྱལ་མོ་སློབ་གྲྭའི་ཟབ་སྦྱོང་འཛིན་གྲྭ་དུས་ལྟར་དབུ་ཚུགས་སོང་།
དེར་ཞུགས་པའི་སློབ་ཕྲུག་དག་ནི་གྷེ་བྷིར་ཋི་ཌྷིལཱའེ་ཐི། ཨན་ནེ་ཤེར་
ལཱེ༑ རཱུའུ་ཌྷེ་གྷེ་ལེ་སི། ལྗེའེན་ཨན་ཌྷིརཱུའུ་སི། ལྗོའོ་ཟེ་ཕཱའེ། ཚཱར་ལཱེ་སི་
ལོའོན་། ད་དུང་མཱུའུ་ཌྷཱེ་སི་ཕཱིར་ལྗིན་མ་ཁི་ཕིར་སིན། ཡིན་ཡང་ཌྷཱའེ་
ཨན་ན་བྷ་རཱེ་མི་འདུག དེ་ནི་ཨན་ནེ་ལ་མཚོན་ན་མི་འདོད་ཐོག་ཏུ་
བབས་པའི་ན་ཟུག་ཅིག་རེད། མེ་ནྭེ་མེའེ་ལ་མགྲིན་པའི་གཉན་ཚད་
ཕོག་པ་ནས་བཟུང་། མོ་དང་ཌྷཱའེ་ཨན་ན་གཉིས་ལུས་དང་གྲིབ་མ་
བཞིན་ཁ་འབྲལ་མྱོང་མེད། ཟབ་སྦྱོང་འཛིན་གྲྭའི་ཉིན་དང་བོའི་དགོང་
ཚོགས་ལ། ཨན་ནེས་འཁྲེང་ཞེན་གྱི་མིག་ཟུང་གིས་ཌྷཱའེ་ཨན་ན་དང་
སློབ་གྲོགས་གཞན་རྣམས་སློབ་ཁང་ལས་ཕྱིར་འགྲོ་བའི་རྗེས་ལ་ཅེ་
རེར་བལྟས་འདུག ཌྷཱའེ་ཨན་ན་གྲོགས་མེད་ཁེར་རྐྱང་ངང་སྟག་པའི་
ལམ་ཆུང་དང་མུ་མེན་མེ་ཏོག་ལུང་བ་བརྒྱུད་ནས་ཁྱིམ་དུ་ཕྱིན་སོང༌།
ཨན་ནེས་ཨམ་གཙིགས་བསྡམས་ནས་བཟོད་བསྲན་མི་བྱེད་ཀ་མེད་
བྱུང་། མོའི་མགྲིན་པ་མཆི་མས་བརྣངས་སོང་། གཞན་གྱིས་མཐོང་
བར་དོགས་ནས་མོས་ལམ་སེང་མིག་ཆུས་བརླན་པའི་ངོ་གདོང་ཋིན་
བརྡ་སྤྲོད་དཔེ་ཆའི་རྒྱབ་ཏུ་ཡིབ། ལྷག་པར་དུ་གྷེ་བྷིར་ཋི་བྷི་ལཱའེ་ཐི་དང་
ལྗོའོ་ཟཱེ་ཕཱའེ་གཉིས་ལ་མིག་ཆུ་མཐོང་དུ་འཇུག་མི་བསམ།
“འོན་ཀྱང་། མཱ་རཱེ་ལེ་ཡ། ཌྷཱའེ་ཨན་ནའི་རྒྱབ་གཟུགས་རང་དང་
བར་ཐག་ཇེ་རིང་ནས་ཇེ་རིང་ཡིན་དུས། གཟའ་འཁོར་སྔོན་མར་སྐུ་
ཞབས་ཨ་ལན་གྱིས་ཆོས་ཁྲིད་བྱེད་དུས་གསུངས་པ་དེ་བཞིན་ངས་མ་
ཤི་གསོན་བྲལ་བྱུང་བའི་སྡུག་བསྔལ་དེ་དངོས་སུ་མྱངས་སོང་།” “གལ་
ཏེ་ཌྷཱའེ་ཨན་ན་ཡང་ཟབ་སྦྱོང་འཛིན་གྲྭར་ཞུགས་ཐུབ་ན་ཅི་མ་རུང་། ལྷ་
ལྕམ་ལེན་རྗེས་བཤད་པ་དེ་ཅི་མ་བདེན། མ་གཞི་ནས་ལེགས་པོ་ཀུན་
རྫོགས་མིན་པའི་འཇིག་རྟེན་འདིར་སྐྱོན་བྲལ་ལེགས་འཛོམས་ཀྱི་དོན་
ཞིག་ཡོད་མི་སྲིད། མཚམས་རེར་ལྷ་ལྕམ་ལེན་ཌྷའི་སྐད་ཆ་རྣ་བར་མི་
སྙན་ཡང་དོན་དངོས་ཤ་སྟག་རེད། དེ་མིན། ངས་བསམ་ན་ཟབ་སྦྱོང་
འཛིན་གྲྭ་དེ་ཧ་ཅང་དོན་སྙིང་ལྡན་པ་ཆགས་ངེས། ལྡེའེན་དང་རཱུའུ་ཌྷེ་
གཉིས་མ་འོངས་པར་དགེ་རྒན་བྱ་འདོད། རཱུའུ་ཌྷེ་ཡིས་མོ་རང་སློབ་
མཐར་ཕྱིན་རྗེས་ལོ་གཉིས་ལ་དགེ་རྒན་བྱེད་པ་དང་དེ་རྗེས་གནས་ལ་
འགྲོ་རྩིས་ཡོད་ཟེར། ལྗེའེན་གྱིས་མོ་མི་ཚེ་གང་བོར་དགེ་རྒན་བྱེད་
འདོད། ནམ་ཡང་གནས་ལ་མི་འགྲོ་ཟེར། རྒྱུ་མཚན་དགེ་རྒན་བྱས་ན་
ཟླ་ཕོགས་ཡོད་པ་དང་ཁྱོ་གས་ཟླ་ཕོགས་སྟེར་མི་སྲིད་ཟེར། བྱ་སྒོང་ཉོ་
བྱེད་ཀྱི་དངུལ་སིལ་རྡོག་འགའ་བསླངས་ནའང་ཁྱོ་གའི་སྡང་སྡིག་ཉོ་
དགོས་ཡོད་ཟེར། མོས་དེ་ལྟར་བསམ་པར་ངོ་མ་ཁག་མི་འདུག་སྟེ། ལྷ་
ལྕམ་ལེན་རྗེས་མོའི་ཨ་ཕ་ནི་ཧ་ཅང་སེར་སྣ་ལྗེའེན་གྱི་རྒན་པོ་གཤིས་
གྱོང་ཞིག་ཡིན་ཟེར། ལྗོའོ་ཟྭ་ཕཱའེ་ཡིས་མོ་རང་སློབ་གྲྭ་འགྲིམ་དོན་
སློབ་གསོ་མྱོང་བའི་ཆེད་ཁོ་ན་ཡིན་ཟེར། རྒྱུ་མཚན་མོ་ལ་ལྟོ་གོས་རང་
འཛོམ་ཡིན་པས་རང་ཁ་རང་གསོ་བྱེད་དགོས་དོན་མེད། མོས་ད་དུང་
མོ་རང་འཚོ་བའི་འགན་ཁུར་ལྕི་བའི་དྭ་ཕྲུག་དང་མི་འདྲ་བས་རང་གི་
ཁ་རྒྱབ་ཆེད་འབད་འབུངས་བྱེད་དགོས་དོན་མེད་ཟེར། མཱུའུ་དྡྷེ་སི་ཕཱིར་
ལྗིན་མ་ཁི་ཕིར་སིན་མ་འོངས་པར་ཆོས་དཔོན་ཞིག་བྱེད་འདོད་ཟེར།
མཱ་རཱེ་ལེ་ཡ། ཡིན་ཡང་ཁོའི་བསམ་ཚུལ་དེར་ང་རང་དབང་མེད་པར་
དགོད་ཁ་ཤོར་སོང་། ཁོའི་ཚུགས་ཀ་བཟོ་ལྟ་ཧ་ཅང་དགོད་བྲོ་བ་ཞིག་
རེད། ངོ་ཤ་རྒྱགས་པོ། མིག་ཟུང་ཆུང་ཆུང་། རྣ་བ་ཆེན་པོ། གཅིག་བྱས་
ན་ཁོ་རང་ནར་སོན་རྗེས་བཟོ་ལྟ་གྲུང་པོར་ཆགས་ཀྱང་སྲིད། ཆ་ར་ལཱེ་
སི་ལོའོན་གྱིས་ཁོ་རང་མ་འོངས་པར་ཆབ་སྲིད་ཀྱི་ལས་ཀར་ཞུགས་
ལེན་རྗེས་ཁོའི་ཕུགས་བསམ་དེ་ནམ་ཡང་མངོན་འགྱུར་བྱེད་མི་སྲིད།
ཏེ་གྲོས་ཁང་ནང་གི་གྲོས་མི་ཞིག་བྱ་འདོད་ཟེར། ཡིན་ཡང་ལྷ་ལྕམ་
རྒྱུ་མཚན་སི་ལོའོན་ཁྱིམ་རྒྱུད་ནི་གཞུང་དྲང་ཟོལ་མེད་རྐྱང་རྐྱང་ཡིན་
པས། དེང་གི་དུས་འདིར་མི་ནུས་མེད་གཡོ་སྒྱུ་ལྗེའེན་དེ་དག་ད་གཟོད་
ཆབ་སྲིད་ཀྱི་སྡེ་ནས་རྐང་ཚུགས་ཐུབ་ཟེར།”
“གྷེ་བྷིར་ཋི་ཌྷིལཱའེ་ཐི་མ་འོངས་པར་ཅི་ཞིག་བྱ་རྩིས་འདུག་
ཨན་ནེས་སྣང་མེད་ངང་བཤད་རྒྱུར། “ངས་ཁོ་མ་འོངས་པར་ཅི་
ཞིག་བྱ་འདོད་པར་དོ་སྣང་རྩ་བ་ནས་བྱེད་ཀྱིན་མེད།” ད་ལྟ་གྷེ་བྷིར་ཋི་
དང་ཨན་ནེ་བར་གྱི་འགལ་འདུ་དེ་ཀུན་ཀྱིས་ཤེས་པའི་མངོན་གསལ་
འཛེམ་བག་མེད་པར་ཆགས་འདུག སྔོན་ཆད་ཕྱོགས་གཅིག་རྐྱང་རྐྱང་
གི་འཁོན་སེམས་ཡིན། འོན་ཀྱང་། ད་ལྟ་གྷེ་བྷིར་ཋིས་ཀྱང་ཨན་ནེ་དང་
འདྲ་བར་འཛིན་གྲྭའི་ཨང་དང་བོ་ལེན་ལ་བརྩོན་བཞིན་འདུག ཁོ་ནི་
ཨན་ནེའི་འགྲན་ཡའི་གཏེ་བོར་ཆགས་ཡོད། འཛིན་གྲྭའི་ནང་གི་སློབ་
གྲོགས་གཞན་གྱིས་མི་འདི་གཉིས་འགྲན་ཟླ་བྲལ་བ་ཤེས་ཏེ་ཁོ་གཉིས་ལ་འགྲན་རྩོད་བྱེད་ཕོད་ཀྱིན་མེད།
དེ་ཉིན་ཨན་ནེས་རྫིང་བུའི་འགྲམ་ནས་ཁོའི་འགྲིག་མཐུན་ཡོང་
རྒྱུའི་རེ་ཞུ་དང་ལེན་མ་བྱས་པ་ནས་བཟུང་། གྷེ་བྷིར་ཋིས་སྙིང་ནད་
བཅང་སྟེ་སློབ་སྦྱོང་གི་ཕྱོགས་ནས་མོ་དང་འགྲན་རྩོད་བྱེད་པ་ལས་
གཞན་མོ་དང་རྒྱང་བཀྱེད་ནས་སྣང་མེད་དུ་བསྐྱུར་བ་དེ་རེད། ཁོ་དང་
སློབ་གྲོགས་བུ་མོ་གཞན་རྣམས་ཕན་ཚུན་ལབ་གླེང་བྱེད་པ། དཔེ་ཆ་
གཡར་བ། དཀའ་གནད་ལྗེའེན་གྱི་དྲི་གཞི་དང་འཆར་གཞི་བགྲོ་གླེང་
བྱེད་པ། མཚམས་རེར་ཆོས་ཚོགས་དང་རོལ་རྩེད་ཁང་སོགས་ལས་
མཉམ་དུ་ཡོང་བ། ཡང་ན་ལྷན་དུ་ཁྱིམ་ལ་ལོག་པ། ཡིན་ཡང་ཨན་ནེ་
གཅིག་པུ་སྣང་མེད་བསྐྱུར་ངེས། སྣང་མེད་དུ་བསྐྱུར་བའི་ཚོར་བ་དེ་ཧ་
ཅང་སྐྱུར་མོ་ཞིག་རེད། ཨན་ནེས་མགོ་བོ་གཡུག་གཡུག་བྱེད་བཞིན་
རང་གིས་རང་ལ་དོ་སྣང་མ་བྱེད་ཅེས་ལབ། ཡིན་ཡང་མོའི་ཞུམ་པ་མེད་
པའི་སེམས་ཀྱི་ཟབ་ས་ནས་དེར་དོ་སྣང་བྱེད་ཀྱིན་ཡོད་པ་རང་གིས་
གསལ་བོར་ཤེས་ཡོད། གལ་ཏེ་ཡང་བསྐྱར་རྫིང་བུའི་འགྲམ་དུ་ལོག་
པའི་གོ་སྐབས་བྱུང་ན་མོས་རེ་བ་དེ་དང་ལེན་བྱེད་ཐག་ཆོད་ཡིན། སྐད་
ཅིག་ཙམ་ལ། མོའི་འཁོན་སེམས་ཀྱི་མེ་ལྕེ་དེ་གར་སོང་ཆ་མེད་དུ་གྱུར།
དེར་མོ་རང་ཡང་ཧད་སོང་། ཏག་ཏག་སྐབས་འདི་ནི་འཁོན་སེམས་ཀྱི་
མེ་ལྕེ་དེར་བརྟེན་ནས་རང་གི་ངར་ཤུགས་གསོ་དགོས་པའི་དུས་ཡིན།
མོའི་བརྗེད་དཀའ་བའི་ཉིན་དེའི་བྱུང་རིམ་མཐའ་དག་ལ་བློ་ཞིབ་མོའི་
ངང་ཕྱིར་དྲན་ཐེངས་ཤིག་བྱས་ཀྱང་འཁོན་སེམས་ཀྱི་མེ་ལྕེ་དེ་རོ་ལངས་
བརྒྱབ་མ་སོང་། ངལ་བ་སྟོང་ཟད་དུ་གྱུར། དོན་དངོས་ཀྱིས་ར་སྤྲོད་བྱས་
སོང་། ཉིན་དེར་རྫིང་བུའི་འགྲམ་ཁོ་ལ་སྡང་སྡིག་བསྟན་པ་དེ་ནི་ཆེས་
མཐའ་མཇུག་གི་ཁོང་ཁྲོའི་མེ་ལྕེ་རེད། དེ་ནས་བཟུང་ཨན་ནེས་རང་
གིས་ཤེས་མེད་ཚོར་མེད་ངང་ཁོ་གུ་ཡངས་སུ་བཏང་ཟིན་པ་ཚོར། ཡིན་ཡང་འཕྱི་དྲག་སོང་།
འོན་ཀྱང་། ལྔའེར་པོ་ཐུའམ་ཡང་ན་སློབ་གྲོགས་གཞན་ལ་མཚོན་
ན༑ ཐ་ན་ཌྷཱའེ་ཨན་ནས་ཀྱང་མོ་རང་འགྱོད་པ་རྟས་མི་ཟིན་པ་ཞིག་
སྐྱེས་བཞིན་ཡོད་པ་ཤེས་མི་སྲིད། མོས་སེམས་ཐག་བཅད་ནས“ཚོར་
བ་སེམས་གཏིང་དུ་སྦས་དགོས”ཞེས་རང་གིས་རང་ལ་སྐུལ་འདེབས་
བྱས། མོ་ངོ་མ་ཁ་བཤད་དོན་ལ་གནས་པ་ཞིག་རེད། གྷེ་བྷིར་ཋིས་ཀྱང
ཨན་ཞེས་ཁོས་སྣང་ཆུང་བྱས་པར་རྩ་བ་ནས་ཚོར་གྱིན་མེད་པ་འདུག་
བསམ་ནས་དགའ་སྤྲོ་སྐྱེས་རྒྱུ་མ་བྱུང་། ཁོ་ལ་མཚོན་ན། སེམས་གསོ་
ཉག་གཅིག་ནི་ཨན་ནེས་ཆཱར་ལཱེ་སི་ལོའོན་ལའང་སྣང་ཆུང་བྱས་ཏེ་ཁ་ཡ་མི་བྱེད་པ་དེ་རེད།
དགུན་གཞུང་འདི་སྤྲོ་སྐྱིད་ལྡན་པའི་བྱ་འགུལ་སྣ་ཚོགས་དང་
སློབ་སྦྱོང་ཁྲོད་ཤེས་མེད་ཚོར་མེད་ངང་འདས། ཨན་ནེ་ལ་མཚོན་ན།
ཉིན་མོ་ནི་རེ་རེ་བཞིན་ཕར་འདས་པ་དང་ལོ་ཟླ་ནི་རེ་རེ་བཞིན་ཚུར་
འོངས། མོས་སྣང་བ་སྐྱིད་པོ་དང་སྤྲོ་སེམས་འཁོལ་བའི་ངང་སློབ་གཉེར་
ལ་འབད་དེ་བྱ་དགའི་གཟེངས་རྟགས་མང་བོ་ཐོབ། སྤྲོ་སྣང་དོད་པའི་
དཔེ་ཆ་ཀློག་པ། སློབ་གྲྭའི་སྙན་ངག་གྱེར་གླུའི་འཛིན་གྲྭར་ཞུགས་པ།
གཟའ་སྤེན་པའི་ཕྱི་དྲོ་རེར། ཆོས་དཔོན་ཁྱིམ་དུ་ལྷ་ལྕམ་ཨ་ལན་དང་
མཉམ་དུ་སྐྱིད་པོ་གཏོང་བ། ཨན་ནེས་ད་དུང་མ་ཚོར་གོང་། དཔྱིད་ཀྱི་
རྒྱལ་མོ་རྐང་འཇབ་ལག་འཇབ་ངང་རྒྱ་ཕིབས་ལྗང་མདོག་མཁར་གྲོང་
ལ་སླེབས། ག་ས་གང་དུ་དཔྱིད་ཀྱི་དཔལ་ཡོན་རྣམ་པར་བཞད།
དུས་སྐབས་འདི་འདྲར་དཔེ་ཀློག་བྱེད་པ་ནི་ཧ་ཅང་བྲོ་བ་མེད་པ་
ཞིག་རེད། སློབ་ཕྲུག་གཞན་དག་སྔོ་ལྗང་ལྗང་གི་གྲོང་གསེབ་ལམ་ཕྲན་
དང་། གཡུ་ལོ་ཐགས་སུ་བཀྲ་བའི་ནགས་ལམ། ཕྱུགས་རའི་ལམ་ཕྲན་
སོགས་ན་ཅི་དགར་རྩེད་འཇོར་རོལ་བཞིན་འདུག ཡིན་ཡང་ཟབ་སྦྱོབ་
འཛིན་གྲྭའི་སློབ་ཕྲུག་དག་གིས་གདོང་ལ་སྐྱོ་ཉམས་ཀྱིས་ཁེངས་ནས་
སྒེའུ་ཁུང་ལས་ཕྱི་རོལ་གྱི་ཡུལ་ལྗོངས་ལ་བལྟ་བཞིན་འདུག རྒྱུ་མཚན་
ཅི་ཡིན་མི་ཤེས་མོད། ད་ནི་ལ་ཋིན་བྱ་ཚིག་དང་ཧྥ་རན་སིའི་སྐད་ཡིག་
གཉིས་ལ་དགུན་གཞུང་སྐབས་ཀྱི་སྤྲོ་བ་དེ་ཙམ་མི་འདུག། ཐ་ན་ཨན
ནེ་དང་གྷེ་བྷིར་ཋི་གཉིས་ཀྱང་ཉབ་བེ་ཉོབ་བེར་ཆགས་འདུག སློབ་
སྐབས་མཇུག་སྒྲིལ་ནས་སྤྲོ་སྐྱིད་ཀྱིས་ཁེངས་པའི་དབྱར་ཁའི་གུང་
གསེང་སླེབས་ལ་ཉེ་དུས། དགེ་སློབ་ཡོངས་དགའ་བ་འབུམ་གྱིས་མྱོས་སོང་།
“སློབ་སྐབས་འདིར་ཁྱེད་ཚོས་གྲུབ་འབྲས་མི་དམན་པ་བླངས་
སོང་།” བར་སྐབས་འདིའི་ཆེས་མཐའ་མཇུག་གི་དགོང་མོ་དེར། སྲས་
མོ་སི་ཋེའེ་སྣེ་ཡིས་བཤད་རྒྱུར། “ད་ནི་ཁྱེད་ཚོས་གུང་གསེང་སྐྱིད་པོ་
ཞིག་རོལ་འོས། ཕྱི་རོལ་ཏུ་རྩེད་འཇོར་ཅི་དགར་རོལ། སྟོབས་ཤུགས་
གསོ་སྐྱོང་ལེགས་པོ་བྱས་ཏེ་ལོ་ཕྱི་མ་བསུ་དགོས། སློབ་སྐབས་རྗེས་མ་
ནི་ཧ་ཅང་ཛ་དྲག་གི་དུས་སྐབས་ཤིག་ཡིན་ངེས། ཁྱེད་ཚོས་ཤེས་གསལ་
ལྟར་དེ་ནི་སློབ་ཞུགས་རྒྱུགས་ལེན་སྔོན་གྱི་ཆེས་མཐའ་མཇུག་གི་ལོ་རེད།”
ལྗོའོ་ཟེ་ཕཱའེ་ཡིས་འདྲི་རྒྱུར། “སློབ་སྐབས་རྗེས་མར་ཁྱོད་ཕྱིར་ཡོང་
སྲིད་དམ། སྲས་མོ་སི་ཋེའེ་སཱེ།” ལྗོའོ་ཟེ་ཕཱའེ་ནི་དྲི་བ་ཅི་ཞིག་འདྲི་དགོས་
ཀྱང་དོགས་ཟོན་མེད་པ་ཞིག་ཡིན། རེབ་འདིར་སློབ་གྲོགས་ཡོངས་ཀྱི་
སེམས་ནས་ཁོར་བཀའ་དྲིན་ཞུ་བཞིན་ཡོད། ཚང་མས་དེ་ཤེས་འདོད་
ཆེན་པོ་ཡོད་ཀྱང་འདྲི་ཕོད་ཀྱིན་མེད། ཉེ་ལམ་སློབ་རའི་ནང་སྲས་མོ་
སི་ཋེའེ་སཱེ་སང་ལོར་ཕྱིར་ཡོང་རྒྱུ་མ་རེད། མོ་ཕ་ཡུལ་གྱི་སློབ་ཆུང་ནས་
དགེ་རྒན་བྱ་རྩིས་འདུག་ཅེས་པའི་དཀྲོག་གཏམ་ཞིག་གང་སར་རླུང་
ལྟར་གྲགས་བཞིན་འདུག སློབ་ཕྲུག་ཚོས་དབུགས་བསྒྲིམས་ནས་མོའི་ལན་ལ་སྒུག
“ཕྱིར་ཡོང་རྒྱུ་ཡིན།” “ངས་སློབ་གྲྭ་གཞན་ལ་འགྲོ་རྒྱུར་འདང་རྒྱག་
མྱོང་ཡོད་མོད། མཇུག་མཐར་ཕྱིར་ཨ་ཝན་ལཱེ་སློབ་གྲྭར་ལོག་པའི་
སེམས་ཐག་བཅད་པ་ཡིན། སྐད་ཆ་དྲང་མོར་བཤད་ན། ང་ཁྱེད་ཚོ་དང་
ཁ་འབྲལ་མི་འདོད། ང་ཁྱེད་ཚོ་ལ་ཧ་ཅང་དགའ། ཁྱེད་ཚོ་རྒྱལ་ཁའི་
ངང་སློབ་མཐར་ཕྱིན་པར་བལྟ་འདོད།”
“བཟང་གི”
“ཨ། ང་ཧ་ཅང་དགའ་བྱུང་།” “སྙིང་ཉེ་བའི་སྲས་མོ་སི་ཋེའེ་སཱེ།
གལ་ཏེ་ཁྱོད་ཕྱིར་མ་ཡོང་ན་ངས་ཅི་ཞིག་བྱ། དགེ་རྒན་གསར་བ་ཞིག་
སླེབས་ན། ང་ལ་མུ་མཐུད་དུ་སློབ་སྦྱོང་བྱེད་པའི་འདུན་པ་སྤུ་ཙམ་མི་འདུག”
དགོང་མོ་དེར་ཨན་ནེ་ཁྱིམ་དུ་ལོག་མ་ཐག དཔེ་དེབ་ཡོངས་
ཐོག་ཁང་གི་སྒམ་རྙིང་དེའི་ནང་བཅུག་ནས་ཟྭ་བརྒྱབ་པ་དང་དེ་རྗེས་
ལྡེ་མིག་དངོས་པོ་ཙག་ཙིག་སྤུངས་སའི་སྒམ་ནང་ལ་གང་འདོད་དུ་གཡུགས།
“དབྱར་གཞུང་འདིར་ངས་དཔེ་དེབ་ཅིག་ལ་མིག་གིས་བལྟ་ཙམ་
ཡང་བྱེད་མི་སྲིད།” “ངས་སློབ་སྐབས་གཅིག་རིང་འབད་པ་ཤུགས་དྲག་
བསྐྱེད་ནས་སློབ་སྦྱོང་བྱས་པ་དང་། བློ་ཞིབ་མོས་དབྱིབས་རྩིས་ལ་ཞིབ་
འཇུག་གཏིང་ཟབ་པ་བྱས། དེབ་ཕྲེང་དང་བོའི་ནང་གི་གཏན་ཚིགས་
ཡོངས་བློ་ལ་བྱང་ཡོད། ད་ནི་ང་རང་སྤྲོ་སྣང་མི་ལྡན་པའི་དེ་དག་ལ་
སུན་སྣང་རྩ་བ་ནས་སྐྱེས་བྱུང་། དབྱང་གཞུང་འདིར། ངས་བློ་བདེ་བག་
ཕེབས་ངང་རང་ཉིད་རྒྱ་ཡན་དུ་གཏོང་དགོས། འོ། མཱ་རཱེ་ལེ་ཡ། སེམས་
ཁུར་མ་བྱེད། ཧ་ཅང་བག་མེད་ཚུལ་མིན་མི་བྱེད། ངས་གུང་གསེང་འདི་
ཧ་ཅང་སྤྲོ་སྐྱིད་ལྡན་པའི་ངང་རོལ་དགོས། རྒྱུ་མཚན་དབྱར་གཞུང་འདི་
འདས་རྗེས་ང་ཆེན་པོར་ཆགས་ཡོད། ལྷ་ལྕམ་ལེན་ཌྷེས་སང་ལོར་ངས་
སྨད་གཡོགས་རིང་བོ་ཞིག་གྱོན་དགོས་ཡོད། ངའི་རྐང་བ་ཇེ་རིང་ནས་
ཇེ་རིང་དང་མིག་ཟུང་ཇེ་ཆེ་ནས་ཇེ་ཆེ་རེད་ཟེར། སྨད་གཡོག་རིང་བོ་
གྱོན་དུས། ངའི་བྱ་བ་སྤྱོད་པའང་ཞི་འཇམ་བག་ཡོད་ཅིག་ཡིན་དགོས།
སྨད་གཡོག་དང་ཆ་མཉམ་དགོས་པར་སེམས། དེ་དུས་ད་དུང་ལྷ་མོ་
དང་ལྷ་ཕྲུག་སོགས་ཡོད་པར་ཡིད་ཆེས་བྱས་ཏེ་རང་དགར་འཆར་སྣང་
བྱེད་མི་རུང་། དེ་བས་དབྱར་གཞུང་འདི་ནི་ཆེས་མཐའ་མཇུག་གི་གོ་
སྐབས་ཡིན་ངེས་པས། ངས་བློ་སེམས་རྩེ་གཅིག་གིས་དེ་དག་འཆར་
སྣང་བྱ་དགོས། དབྱར་ཁའི་གུང་གསེང་འདི་ཧ་ཅང་སྤྲོ་བོ་ཡོང་ངེས། མི་
འགྱང་བར་རཱུའུ་ཌྷེ་གྷེ་ལེ་སིས་སྐྱེས་སྐར་བསུ་བའི་དགའ་སྟོན་ཞིག
སྤེལ་རྒྱུ་ཡིན་པ་དང་། ཟླ་རྗེས་མར། སློབ་གྲྭས་ད་དུང་ཕྱི་རོལ་ཏུ་ཚ་ཕོག་
རྒྱག་པའི་འདུ་ཚོགས་དང་རོལ་མོའི་འདུ་ཚོགས་ཤིག་སྤེལ་རྒྱུ་རེད། ད་
དུང་སྐུ་ཞབས་བྷ་རེས་བཤད་རྒྱུར། ཉིན་ཞིག་ཁོས་ཌྷའེ་ཨན་ན་དང
ངེད་གཉིས་བྱེ་དཀར་གྲོང་རྡལ་གྱི་མགྲོན་ཁང་ནང་ནུབ་ཟས་ཟ་རུ་ཁྲིད་
རྒྱུ་ཡིན་ཟེར། ཁྱེད་ཀྱིས་ཤེས་གསལ་ལྟར། དེ་གའི་ནུབ་ཟས་རོ་མཆོག་
ཕུན་སུམ་ཚོགས་པ་ཡིན། ན་ནིང་དབྱར་ཁར་ལྡེའེན་ཨན་ཌྷི་རཱུའུ་སི་
དེར་ཐེངས་གཅིག་སོང་མྱོང་ཡོད། མོས་དེ་གར་ཡིད་དུ་འོང་བའི་གློག་
ཞུ་དང་། མེ་ཏོག་སྣ་ཚོགས། འཕྱོར་ལྭ་གྲ་ཤོམ་ལྡེའེན་གྱོན་པའི་བུད་
མེད་མང་བོ་འདུག ངོ་མ་ཡིད་དབང་འཕྲོག་པ་ཞིག་རེད་ཟེར། ལྗེའེན་
གྱིས་ད་དུང་དེ་ནི་མོས་ཐེངས་དང་བོར་མཐོ་རིམ་སྤྱི་ཚོགས་ཀྱི་འཚོ་བ་
དངོས་སུ་མཐོང་བ་ཡིན། ཚེ་གང་བོར་བརྗེད་མི་སྲིད་ཟེར།”
ཕྱི་ཉིན་ཕྱི་དྲོར། ལྷ་ལྕམ་ལེན་རྦྷེ་ཡོང་ནས་མཱ་རཱེ་ལེ་ཡ་ཅིའི་ཕྱིར་
གཟའ་ཕུར་བུའི་རོགས་རེས་མཐུན་ཚོགས་ལ་མ་ཞུགས་པ་ཡིན་ཟེར།
མཱ་རཱེ་ལེ་ཡ་རོགས་རེས་མཐུན་ཚོགས་ལ་མ་ཞུགས་དུས་མི་རྣམས་
ཀྱིས་རྒྱ་ཕིབས་ལྗང་མདོག་མཁར་གྲོང་ལ་དོན་རྐྱེན་ཞིག་བྱུང་བ་ཡིན་ལས་ཆེ་སྙམ་གྱིན་ཡོད།
“གཟའ་ལྷག་པའི་ཉིན་དེར། མ་ཐེ་ཡུའུ་ལ་སྙིང་ནད་ལྕི་མོ་ཞིག་
ཕོག་པས” “ངས་ཁོ་གཅིག་པུར་ཁྱིམ་དུ་བསྐྱུར་མ་ཕོད། འོ། རེད་ཡ། ད་
ལྟ་སྐྱོན་མི་འདུག ཡིན་ཡང་སྙིང་ནད་འཕར་བའི་ལན་གྲངས་ཇེ་མང་
ནས་ཇེ་མང་རེད། ང་ཧ་ཅང་སེམས་ཁྲལ་ཡོང་། སྨན་པས་ཁོའི་སེམས་ཁ་
དཀྲུགས་མི་རུང་ཟེར། ཁོ་མ་གཞི་ནས་འུར་འུར་ཟིང་ཟིང་ལ་མི་དགའ་
བས་དེ་ལས་སླ་བོ་རེད། ད་ནི་ཁོས་ལས་ཀ་ལྕི་མོ་ལས་མི་རུང་། རབ་ཡིན་
ན་ཁྱེད་ཀྱིས་ཀྱང་ཁོ་ལ་ཁ་ཏ་རེ་གནོང་། ལས་ཀ་ཞིག་མ་ལས་ན་སྡོད་
མི་ཚུགས་པ་མ་བྱེད། ནང་དུ་ཤོག རེའེ་ཆིལ། དངོས་པོ་དེར་བཞག་ཆོག ཇ་གང་འཐུང་ན།”
ལྷ་ལྕམ་རེའེ་ཆིལ་གྱིས་བཤད་རྒྱུར། ”ཆོག་གི ཁྱེད་ཀྱིས་སྤྲོ་སེམས་
འཁོལ་བའི་ངང་སྣེ་ལེན་བྱས་ན་ང་ལོས་འདུག” མ་གཞི་ནས་དེ་རིང་
མོ་ལ་ལས་ཀ་གཞན་བསྒྲུབ་རྒྱུ་མེད།
མོ་རང་གཉིས་ཀ་སོས་དལ་བག་ཕེབས་ངང་སྣེ་ལེན་ཁང་དུ་
བསྡད་ནས་ཁ་བརྡ་གློད། ཨན་ནེས་མགྲོན་པོར་ཇ་དྲངས་པ་དང་། དེ་
མུར་ཚ་ལམ་ལམ་བྱེད་པའི་བག་ལེབ་དྲངས་བྱུང་། ནེམ་ཞིང་སྲབ་པ་
འདུག དེར་ནམ་རྒྱུན་སྐྱོན་འཚོལ་རྒྱུར་དགའ་བའི་ལྷ་ལྕམ་རེའེ་ཆིལ་ཡང་སྨྲ་བ་མེད་པར་གྱུར།
“ཨན་ནེ་སྤྱང་གྲུང་འཛོམ་པའི་བུ་མོ་ཞིག་ཏུ་གྱུར་འདུག” “མོ་ཁྱེད་
ཀྱི་ཆེས་བཟང་བའི་ལག་རོགས་སུ་གྱུར་ཡོད་ལས་ཆེ།”
“ངོ་མ་རེད། ད་ནི་མོས་དོན་གང་བསྒྲུབ་ཀྱང་གཟབ་ནན་ཆེ་ཞིང་
ཡིད་རྟོན་རུང་བ་ཞིག་རེད། སྔོན་ཆད་ངས་མོའི་ངང་ཐུང་གི་གཤིས་
ཀ་ལ་སེམས་ཁྲལ་བྱས་པ་ཡིན་མོད། དགའ་འོས་པ་ཞིག་ལ། ད་ལྟ་མོ་
འགྱུར་འདུག ད་ལྟ་དོན་གང་ཡིན་ཡང་སེམས་བདེ་མོའི་ངང་མོ་ལ་བཅོལ་ཆོག”
“ལོ་གསུམ་གྱི་ཡར་སྔོན་ལ། ངས་ཐོག་དང་བོར་མོ་མཐོང་དུས། མོ་
འདི་འདྲའི་ཁ་ལེན་ཚིག་བརྩི་ཡོད་པ་ཞིག་ཏུ་འགྱུར་བ་བསམ་པའི་རྒུ་
ལའང་ཤར་མྱོང་མེད།” “སྐད་ཆ་དྲང་མོར་བཤད་ན། ཉིན་དེར་མོ་ཁོང་ཁྲོ་
ལངས་པའི་རྣམ་པ་འཇིགས་སུ་རུང་བ་དེ་ངས་ནམ་ཡང་བརྗེད་ཐབས་
མི་འདུག དགོང་མོ་དེར་ང་ཁྱིམ་དུ་ལོག་མ་ཐག་ཐའོ་མཱ་སི་ལ་འདི་ལྟར་
བཤད་པ་ཡིན།”ངས་བཤད་པའི་སྐད་ཆ་འདི་ཡིད་ལ་བཟུང་། ཐའོ་མཱ་སི། མཱ་
རཱེ་ལེ་ཡ་ཁ་ཐི་བྷིར་ཋི་ནམ་ཞིག་འགྱོད་པ་ཆེན་པོ་སྐྱེ་ངེས།“ཡིན་ཡང་
ང་ནོར་འདུག ངས་རང་ཉིད་ནོར་ཡོད་པར་ཧ་ཅང་དགའ་ཡོད། མཱ་རེ་
ལེ་ཡ། ང་ནི་སྲོག་ལ་བབས་ཀྱང་རང་སྐྱོན་ངོས་ལེན་མི་བྱེད་པའི་གྲས་
མིན། ངས་ཨན་ནེ་ལ་ལྟ་ནོར་ཐེབས་སོང་། འདང་བརྒྱབ་ན་ང་ལའང་
ཁག་མི་འདུག་སྟེ། ངའི་ཁོར་ཡུག་ནས་དེ་འདྲའི་ངོ་མཚར་གྱི་བྱིས་པ་
གཏན་ནས་བྱུང་མྱོང་མེད། ངས་བྱིས་པ་གཞན་ལ་ཚད་ཐིག་ལེན་སྤྱད་
ཀྱི་འཇལ་ཤིང་གིས་ཨན་ནེ་ལ་འཇལ་ན་མི་འགྲིག ལོ་ངོ་འདི་གསུམ་
ནང་། མོ་ལ་ཡར་རྒྱས་ཆེན་པོ་ཕྱིན་འདུག ལྷག་པར་དུ་བྱད་གཟུགས་
ཀྱི་ཕྱོགས་ནས། མོ་རང་ཡིད་དུ་འོང་བའི་གཞོན་ནུ་མ་ཞིག་ཏུ་ཆགས་
ངེས། སྤྱིར་ང་རང་མིག་ཟུང་ཆེན་པོ་དང་ཤ་མདོག་དཀར་བའི་རིགས་ལ་
དེ་ཙམ་དགའ་བ་མེད་པར། དེ་ལས་གྲུང་ཤ་དོད་པོའི་རིགས་ལ་དགའ་
བོ་ཡོད། དཔེར་ན་ཌྷཱའེ་ཨན་ན་བྷ་རཱི་རཱེ་དང་རཱུའུ་བྷཱེ་གྷེ་ལེ་སི་ལྟ་བུ། རཱུའུ་
བྷཱེ་གྷེ་ལེ་སི་ངོ་མ་ཁ་སྒོ་སྐྱེས་འབྲས་མཚར་བོ་འདུགཡིན་ཡང་རྒྱུ་
མཚན་ཅི་ཡིན་མི་ཤེས་མོད། ཨན་ནེ་མོ་རང་ཚོ་དང་མཉམ་དུ་སྡོད་དུས།
མོ་རང་ཚོ་དེ་འདྲ་ཡིད་དུ་མི་འོང་བ་ལྟར་སྣང་། དེ་ནི་དཔེར་ན་ཨན་
ནེས་ཟླ་དྲུག་པའི་ལུག་མཉེ་མེ་ཏོག་གི་ཆུ་ལྷའི་མེ་ཏོག་ཏུ་འབོད་པ་དེ་
དང་མའོ་ཏན་དམར་བོ་མཉམ་དུ་བཞག་པ་དང་འདྲ། དེ་ག་རང་རེད།”

ལེའུ་དྲུག་པ།

ཨན་ནེས་དགའ་དགའ་སྤྲོ་སྤྲོའི་ངང་མཛེས་སྡུག་གི་དབྱར་གཞུང་
ཞིག་ལོངས་སུ་སྤྱད། མོ་དང་ཌྷཱའེ་ཨན་ན་གཉིས་ཧ་ལམ་ཉིན་གང་བོར་
མཛའ་གྲོགས་
ཁྱིམ་དུ་མི་སྡོད་པར་ཕྱི་རོལ་ཏུ་འཆམ་འཆམ་ལ་ཕྱིན།
རྐང་ལམ་དང་ནགས་ཀྱི་ལྷ་མོའི་ཆུ་མིག མཚེའུ། ཝེ་ཁི་བྷོར་རེ་ཡ་
མཚོ་གླིང་སོགས་ཀྱིས་མོ་རང་གཉིས་ཀར་སྤྲོ་སྐྱིད་ཚད་མེད་གནང་། མཱ་
རཱེ་ལེ་ཡས་ཀྱང་ཨན་ནེ་ལ་བར་ཆད་བཟོས་མ་སོང་། གུང་གསེང་མགོ་
ཚུགས་པའི་ཉིན་ཞིག་གི་ཕྱི་དྲོར། ནད་པ་ཞིག་གི་ཁྱིམ་ནས་སི་ཕེན་
སིར་ཝེའེལ་གྱི་སྨན་པ་ཞིག་ལ་འཕྲད། ཁོང་ནི་སྔོན་ཆད་མེ་ནྭེ་མེའེས་
ལ་མགྲིན་པའི་གཉན་ཚད་ཕོག་དུས་ཡོང་མྱོང་བའི་སྨན་པ་དེ་རེད།
ཁོང་གིས་ཨན་ནེ་ལ་མགོ་ནས་མཇུག་བར་ཞིབ་བལྟ་ཞིག་བྱས་རྗེས་
མཆུ་བརྫིས་བརྫིས་དང་མགོ་གཡུག་གཡུག་བྱེད་བཞིན་མཱ་རེ་ལེ་ཡ་
ཁ་སི་པོ་ཐུ་ལ་སྐད་ཅིག་བསྐུར།
“ཁྱེད་ཚང་གི་བུ་མོ་མགོ་སྐྲ་དམར་པོ་ལྗེའེན་དེ་ཕྱི་ནས་ཡིད་ཚིམ་
པ་ཞིག་འཁྱམ་དུ་བཅུག་རྗེས་ད་གཟོད་དཔེ་ཆར་བལྟ་རུ་ཆུགས།”
ངག་འཕྲིན་དེས་མཱ་རེ་ལེ་ཡ་ཧད་པ་ལྟར་གྱུར། མོས་གོ་རྟོགས་
བྱུང་བ་ནི་གལ་ཏེ་སྨན་པའི་ངག་བཞིན་མ་ཉན་ན། ཨན་ནེ་གློ་གཅོང་
ལས་འཆི་ངེས། དེ་བས་ཨན་ཞེས་རང་དབང་སོས་དལ་དང་སྐྱོ་མེད་
སུན་མེད་ངང་མི་ཚེ་ཁྲོད་ཀྱི་“རྫོགས་ལྡན་གྱི་དབྱར་གཞུང་“ཞིག་ལ་
རོལ། མོ་འཆམ་འཆམ་ལ་འགྲོ་བ་དང༌། གྲུ་གཟིངས་གཏོང་བ། ཤིང་
འབྲས་བཏོག་པ། རང་སྣང་གང་ཤར་ངང་འཁྲུལ་སྣང་བྱེད་པ། ཟླ་དགུ་
བ་སླེབས་དུས། མོའི་མིག་ཟུང་ལ་གྲུང་ཤ་དོད་ཅིང་། གདོང་ལ་འོད་
མདངས་རྒྱས། སེམས་ལ་གསོན་ཤུགས་རྒྱས། ཟོར་ཡང་བའི་གོམ་པའི་
འདེགས་འཇོག་བཅས་ལས་སི་ཕེན་སིར་ཝེའེལ་གྱི་སྨན་པ་དེའི་རེ་བ
གཏོང་ཟད་དུ་བཏང་མེད་པ་ཤེས་ཐུབ།
“ད་ལྟ་ང་ལ་སློབ་སྦྱོང་བྱེད་པའི་སྟོབས་ཤུགས་རྫོགས་མཐའ་
བྲལ་བ་འདུག” མོས་ཐོག་ཁང་ལས་དཔེ་དེབ་ཅིག་ཁྱེར་ཡོང་བཞིན
སྐད་ཆེན་པོས“ཨ། སྙིང་ཉེ་བའི་གྲོགས་མཆོག་དམ་པ། ང་ཚོ་སླར
ཡང་མཇལ་སོང་། ཁྱེད་ཀྱི་ཟོལ་མེད་ཀྱི་ངོ་གདོང་ཡང་བསྐྱར་མཐོང་
བར་དགའ་བ་འབུམ་གྱིས་མྱོས་སོང་། རེད་ཡ། ད་དུང་ཁྱོད། དབྱིབས་
རྩིས། ངས་སྤྲོ་སྐྱིད་ཀྱིས་ཁེངས་པའི་གུང་གསེང་ཞིག་རོལ་སོང་། མཱ་
རྕེ་ལེ་ཡ། ད་ལྟའི་ངའི་ངར་ཤུགས་ནི་འགྲན་རྒྱུགས་ལ་ཞུགས་པའི་ཕོ་
རྒོད་ཅིག་དང་འདྲ། དེ་ནི་གཟའ་འཁོར་སྔོན་མའི་གཟའ་མཇུག་ལ་སྐུ་
ཞབས་ཨ་ལན་གྱིས་བཤད་པའི་དཔེ་འཇོག་ཅིག་རེད། སྐུ་ཞབས་ཨ་
ལན་གྱིས་ཆོས་ཁྲིད་ཡག་པོ་གནང་སོང་། ལྷ་ལྕམ་ལེན་རྗེས་ཁོ་ཉིན་རེ་
ནས་ཉིན་རེར་ཡར་རྒྱས་འགྲོ་བཞིན་འདུག་ཟེར། ང་ཚོས་ཤེས་གསལ་
ལྟར། གཞན་གྱིས་ཁོང་གྲོང་ཁྱེར་ནང་གི་ཆོས་དཔོན་ལ་གདན་ཞུ་
བྱེད་བཞིན་ཡོད། གལ་ཏེ་ཁོ་ངོ་མ་བུད་སོང་ན། ང་ཚོས་ཡང་བསྐྱར་
ཆོས་དཔོན་གསར་བ་ཞིག་བསྐོ་བཞག་གནང་ནས་ག་ལེར་གོམས་སུ་
འཇུག་དགོས། གང་ལྟར་སྡུག་ཡུས་བགྲང་ནས་ཡོང་རྒྱུ་ཅི་ཡང་མེད།
ཁྱེད་ཀྱིས་དེ་ལྟར་འདོད་དམ། མཱ་རཱེ་ལེ་ཡ། རབ་ཡིན་ན་སྐུ་ཞབས་ཨ་
ལན་ད་དུང་བཞུགས་པའི་གོ་སྐབས་འདི་དམ་འཛིན་བྱས་ཏེ་ཁོའི་ཆོས་
ཁྲིད་ལ་ལེགས་པར་ཉན་ན་འགྲིག གལ་ཏེ་ང་སྐྱེས་པ་ཞིག་ཡིན་ན། ང་
ཡང་ཆོས་དཔོན་ཞིག་བྱ་འདོད། གལ་ཏེ་ཆོས་དཔོན་གྱི་ལྟ་བ་བདེན་
དོན་ཡིན་ན་ཉན་པ་པོའི་སེམས་ལ་སྐུལ་ལྕག་ཐེབས་ཏེ་ཡར་སྐུལ་གྱི་
ཤན་ཤུགས་བཟང་བོ་ཐེབས་ངེས། བུད་མེད་ཅིའི་ཕྱིར་ཆོས་དཔོན་བྱེད་
མི་རུང་བ་ཡིན་ནམ། མཱ་རཱེ་ལེ་ཡ། ངས་དྲི་བ་དེ་ལྷ་ལྕམ་ལེན་ཌྷ་ལ་འདྲི་
མྱོང་ཡོད། མོ་རང་ཧད་པ་ལྟར་གྱུར་ནས་བུད་མེད་ཆོས་དཔོན་བྱེད་པ་
ནི་ཐན་ལྟས་ཤིག་རེད། ཨ་རི་ན་བུད་མེད་ཆོས་དཔོན་ཡོད་ཀྱང་སྲིད།
དཀོན་མཆོག་གསུམ་པོའི་ཐུགས་རྗེ་བྱིན་རླབས་ཀྱིས། ཁན་ནཱ་ཌྷར་དེ་
འདྲའི་ཐན་ལྟས་ཀྱི་དོན་གཏན་ནས་བྱུང་མྱོང་མེད། ནམ་ཡང་དེ་འདྲ་
མི་འབྱུང་བར་སྨོན་ཟེར། ཡིན་ཡང་ངས་འདང་དཔོག་མ་སོང་། ངས་
བསམ་ན་བུད་མེད་ཀྱང་ཕུལ་དུ་བྱུང་བའི་ཆོས་དཔོན་བྱེད་ཐུབ། མནའ་
འབྲེལ་ཚོགས་པ་དང་ཆོས་ཁང་གི་ཇ་ཚོགས། ཡང་ན་ཞལ་འདེབས་
བྱེད་སྒོ་སོགས་གང་གི་སྐབས་སུ་ཡང་ངལ་རྩོལ་བྱེད་མཁན་གཙོ་བོ་ནི་
བུད་མེད་རེད། ལྷ་ལྕམ་ལེན་ཌྷེའི་གསོལ་འདེབ་སྨོན་ཚིག་དེ་སྐུ་ཞབས་
ཌྷེལ་ལས་ཞན་པ་མིན་པར་ང་ཡིད་ཆེས་ཡོད། ང་ད་དུང་ཡིད་ཆེས་
བརྟན་པོ་ཡོད་པ་ནི། མོ་ལ་སྦྱོང་བརྡར་གསོ་སྐྱོང་ཨེན་ཙམ་ཐོབ་ན་
མོས་ཐད་ཀར་ཆོས་ཁྲིད་བྱེད་ཐུབ།”ཟེར།
མཱ་རེ་ལེ་ཡས“རེད། དེར་ང་ཡང་ཡིད་ཆེས་བརྟན་པོ་ཡོད།” “དོན་
དངོས་སུ་མོས་དངོས་གཞི་མིན་པའི་ཆོས་ཁྲིད་མང་བོ་བྱེད་མྱོང་ཡོད།
ལྷ་ལྕམ་རེའེ་ཆིལ་གྱི་ལྟ་རྟོག་ཡོད་པ་ནས་བཟུང་། ཨ་ཝན་ལཱེ་ཡི་མི་
རྣམས་ཀྱིས་རང་དགར་ནོར་འཁྲུལ་བཟོ་མི་ཕོད།”ཟེར
ཨན་ནེས་རང་གིས་རང་ལ་ཡིད་ཆེས་ཟབ་པའི་ངང་བཤད་རྒྱུར།
“མཱ་རཱེ་ལེ་ཡ།” ངས་ཁྱེད་ལ་དོན་ཞིག་བཤད་འདོད། ཁྱེད་ཀྱི་བསམ་ཚུལ་
ལ་ཉན་འདོད། གཟའ་ཉི་མའི་ཕྱི་དྲོ་རེར་ང་ཧ་ཅང་ཡི་མུག་བྱུང་། འདི་
ལྟ་སྟེ། གཟའ་ཉི་མའི་ཕྱི་དྲོ་རེར་ངས་དོན་དེར་འདང་མང་བོ་བརྒྱབ་པ་
ཡིན། ང་ངོ་མ་བྱིས་པ་ཡ་རབས་ཤིག་བྱ་འདོད། ལྷག་པར་དུ་ཁྱེད་དང་
ལྷ་ལྕམ་ཨ་ལན། སྲས་མོ་སི་ཋེའེ་སཱེ་མཐོང་དུས། ངས་རང་གི་བྱ་བ་སྤྱོད་
པ་མཐའ་དག་ཁྱེད་ཚོའི་འདོད་བློ་དང་མཐུན་པ་བྱུང་སྟེ་ཁྱེད་ཅག་གི་
བསྟོད་བསྔགས་ཐོབ་ན་སྙམ་བྱུང་། འོན་ཀྱང་། ང་ལྷ་ལྕམ་ལེན་ཌྷེ་དང་
ལྷན་དུ་སྡོད་དུས། རང་ཉིད་མ་རབས་ཐ་ཤལ་ཤིག་ཡིན་པའི་ཚོར་བ་
འགོག་མེད་དུ་སྐྱེས་བྱུང་། མོས་བསྒྲུབ་མི་རུང་ཟེར་བ་མཐའ་དག་ངས་
བསམ་གཟས་ནས་བསྒྲུབ་འདོད། དེ་ནི་འགོག་ཐབས་བྲལ་བའི་བསླུ
བྲིད་ཅིག་རེད། ཨུན། ཁྱེད་ཀྱིས་བསམ་ན་ང་ལ་ཚོར་བ་དེ་འདྲ་ཞིག་
ཅིའི་ཕྱིར་ཡོད་པ་ཡིན་ནམ། ང་ངོ་མ་བྱིས་པ་ཐ་ཤལ་ཞིག་ཡིན་པའི་
རྐྱེན་ཡིན་ནམ། ངོ་མ་སློབ་གསོས་སྐྱེད་སྲིང་བྱེད་ཐབས་བྲལ་བའི་སྐོར་ཡིན་ནམ།”
མཱ་རཱེ་ལེ་ཡ་རེ་ཞིག་ཧད་དེ་ལུས་པ་དང་དེ་རྗེས་གད་མོ་ཆེན་པོས་བགད་སོང་།
“ཨན་ནེ། གལ་ཏེ་ཁྱེད་སློབ་གསོས་སྐྱེད་སྲིང་བྱེད་ཐབས་བྲལ་
བའི་གྲས་ཡིན་ན། ང་ཡང་གཅིག་མཚུངས་རེད། རྒྱུ་མཚན་ལྷ་ལྕམ་
རེའེ་ཆིལ་གྱིས་ནམ་རྒྱུན་ང་ལའང་ཚོར་བ་དེ་འདྲ་བྱིན་ཡོང་། མཚམས་
རེར་ངས་འདི་སྙམ་དུ་བསམ་པར། གལ་ཏེ་མོ་ནམ་རྒྱུན་སྐྱོན་འཛུགས་
ཁ་འཁྲུག་བཤད་རྒྱུར་དེ་འདྲ་མི་དགའ་བ་ཡིན་ན། གཞན་ལ་བག་
ཆགས་ཡག་པོ་འཇོག་ངེས། ངག་འཆལ་འགོག་པའི་སྡོམ་ཁྲིམས་ཤིག་
ཀྱང་ཡོད་ན་འགྲིག ད་ཆོག་གི ངས་མོ་ལ་དེ་ལྟར་བཤད་མི་འོས། ལྷ་
ལྕམ་རེའེ་ཆིལ་ནི་སེམས་པ་དཀར་བའི་ཡེ་ཤུའི་ཆོས་པ་ཞིག་རེད།
མོས་ཀྱང་བསམ་བཟང་བཅངས་ནས་དེ་ལྟར་བཤད་པ་རེད། ཨ་ཝན་
ལཱེ་ན་མོ་ལས་ལྷག་པའི་བསམ་དཀར་ཞིག་མེད། མོས་ནམ་ཡང་རང་འགན་གཞན་དཀྲི་མི་བྱེད།”
ཨན་ནེས་བློ་ཐག་ཆོད་པའི་ངང་བཤད་རྒྱུར། “ཁྱོད་ལའང་གཅིག་
མཚུངས་ཀྱི་བསམ་ཚུལ་ཡོད་པར་ང་ཧ་ཅང་དགའ་ཡོད།” “ད་ནི་ང་ལ་
སྐུལ་མ་ཆེན་པོ་ཐེབས་སོང་བས་ངའི་སེམས་ཀྱི་སྐྱོ་སྣང་དེ་དག་གར་
སོང་ཆ་མེད་དུ་གྱུར། ཡིན་ཡང་། མི་འགྱང་བར་མགོ་ན་བའི་གནད་
དོན་གཞན་ཞིག་ལ་འཕྲད་སྲིད་པ་ངས་ཤེས་ཡོད། ནམ་རྒྱུན་སུན་སྣང་
ཡོང་བའི་དོན་མཚམས་མི་ཆད་པར་འབྱུང་། ཁྱེད་ཀྱི་ས་ནས་གནད་
དོན་གཅིག་ཐག་གཅོད་བྱས་མ་ཐག་གནད་དོན་གཞན་ཞིག་གཅིག་
རྗེས་གཉིས་མཐུད་དུ་འབྱུང་ངེས། མི་ཞིག་ནར་སོན་པའི་བརྒྱུད་རིམ་
དུ༑ དོན་མང་བོ་ཞིག་ལ་བསམ་བློ་བཏང་ནས་ཐག་གཅོད་དགོས་བྱུང་
སྟེ་ཁོམ་ལོང་ཟེར་བ་མེད། ནར་སོན་པ་ནི་ཧ་ཅང་གཟབ་ནན་བྱ་དགོས་
པའི་དོན་ཞིག་ཡིན། དེ་ཨེ་རེད། མཱ་རཱེ་ལེ་ཡ། དགའ་འོས་པ་ཞིག་ལ།
ང་ལ་ཁྱེད་དང་མ་ཐེ་ཡུའུ། ལྷ་ལྕམ་ཨ་ལན། ད་དུང་སྲས་མོ་སི་ཋེའེ་སཱེ་
ལྟ་བུའི་གྲོགས་བཟང་བོ་ཡོད་པས་ལུས་སེམས་བདེ་ཐང་ངང་འཚར་
ལོངས་འབྱུང་ངེས། གལ་ཏེ་དེ་ལྟར་མ་ཐུབ་ན་ང་རང་ཉིད་ལན་པ་ཡིན།
ང་ལ་འགན་འཁྲི་ལྕི་མོ་འདུག རྒྱུ་མཚན་གོ་སྐབས་གཅིག་མ་གཏོགས་
མེད། གལ་ཏེ་འཁྱོག་ལམ་ལ་སོང་ན་ཡང་བསྐྱར་གསར་དུ་མགོ་རྩོམ་
ཐབས་བྲལ། དབྱར་ཁ་འདིར། ངའི་གཟུགས་དབྱིན་ཚུན་གཉིས་ཀྱིས་
རིང་པོར་སྐྱེས་སོང་། མཱ་རཱེ་ལེ་ཡ། ཁེ་ཉིན་རཱུའུ་བྷཱེ་ཚང་ནས་སྐྱེས་སྐར་
རྟེན་འབྲེལ་ལ་ཞུགས་དུས་སྐུ་ཞབས་གྷེ་ལེ་སིས་ང་ལ་གཟུགས་ཚད་
འཇལ་བ་ཡིན། ཁྱེད་ཀྱིས་ང་ལ་གསར་དུ་བཟོས་པའི་ལྭ་བ་རིང་བོ་
དེ་ངའི་བློར་ཧ་ཅང་འབབ་ཀི མདོག་ལྗང་ནག་ཡིན་པའི་ལྭ་བ་དེ་ཧ་
ཅང་ཡག་པོ་འདུག སྟེང་དུ་ད་དུང་པདྨའི་འདབ་མཐའི་ཕྲ་བཏབ་འདུག
ཏག་ཏག་ད་ལོའི་སྟོན་ཁར་པདྨའི་འདབ་མཐའ་ཧ་ཅང་དར་སོ་ཆེན་པོ་
འདུག ལྗོའོ་ཟེ་ཕཱའེ་ཡི་ལྭ་བ་ཚང་མར་པདྨའི་འདབ་མཐའི་ཕྲ་བཏབ
ཡོད། ལྭ་བའི་སྟེང་པདྨའི་འདབ་མཐའ་ཡོད་ན་སློབ་སྦྱོང་ལ་སྔར་ལས་
རིག་པ་རྩེ་གཅིག་བྱེད་ཐུབ་སྣང་སྐྱེས། ངའི་སེམས་ཀྱི་ཟབ་ས་ནས་
པདྨའི་འདབ་མཐར་དུངས་པ་བླ་ལྷག་ཅིག་འདུག”
མཱ་རཱེ་ལེ་ཡས་ཡིད་ཚིམ་པའི་ངང་བཤད་རྒྱུར། “དེ་ན་ངོ་མ་པདྨའི་
འདབ་མཐའི་ཕྲ་བཏབ་པར་རིན་ཐང་འདུག”
སྲས་མོ་སི་ཋེའེ་སཱེ་ཕྱིར་ཨ་ཝན་ལླེ་སློབ་གྲྭར་ལོག་པ་དང་སློབ་
ཕྲུག་ཚོའི་གདོང་གི་སློབ་སྦྱོང་བྱེད་འདོད་ཀྱི་ངར་ཤུགས་མཐོང་། ལྷག་
པར་དུ་ཟབ་སྦྱོང་འཛིན་གྲྭའི་སློབ་ཕྲུག་ཚོ། རྒྱུ་མཚན་སང་ལོའི་ལོ་
མཇུག་གི་ལས་དབང་ཐག་གཅོད་ཀྱི“སློབ་ཞུགས་རྒྱུགས་ལེན”ལ་ཉེ་
བར་བཅར་འདུག་པས། ཁོ་ཚོའི་སེམས་པ་གནོན་ཤུགས་ཀྱི་གྲིབ་སོ་
མག་མོག་ཞིག་གིས་བསྒྲིབས་ཡོད། དོན་དེ་སེམས་ལ་དྲན་ཐེངས་རེར་
རང་དབང་མེད་པར་འདར་སིག་ཅིག་བརྒྱབ་ཡོང་། གལ་ཏེ་རྒྱུགས་མ་
འཕྲོད་ན་ཅི་བྱ། ད་ལོའི་དགུན་གཞུང་རིང་མོར། ཨན་ནེ་གཉིད་ལས་
སད་ཡོད་དུས་དོན་དེ་རང་ཤུགས་ཀྱིས་ཡིད་ལ་འཁོར་ཡོང་། ཐ་ན་
གཟའ་ཉི་མའི་ཕྱི་དྲོར་ཡང་དོན་དེར་འདང་རྒྱག་བཞིན་ཡོད། སྔོན་ཆད་
དུས་སྐབས་དེར་མི་གཞི་ཀུན་སྤྱོད་དང་ཆོས་ལུགས་ཀྱི་སྐོར་ལ་བསམ་
བློ་གཏོང་བ་ཡིན། ཨན་ནེ་ནམ་རྒྱུན་རྨི་ལམ་འཁྲུགས་པ་དང་། རྨི་ལམ་
དུ་མོས་ཉམ་ང་བའི་ངང་རྒྱུགས་འཕྲོད་སློབ་མའི་མིང་ཐོར་ཅེར་འདུག
གྷེ་བྷིར་ཋི་བྷེ་ལཱའེ་ཐིས་ཨང་དང་པོ་བླངས་ཡོད། འོན་ཀྱང་རང་ཉིད་མིང་ཐོའི་ནང་མི་འདུག
དགུན་གཞུང་དེ་བྲེལ་འཚུབ་ཁྲོད་མིག་རྡེབ་དབང་ཙམ་གྱིས་
འདས་སོང་། སྔོན་བཞིན་སློབ་གྲྭའི་སྦྱང་ཚན་ནི་ཧ་ཅང་སྤྲོ་སྣང་དོད་
པོ་འདུག འཛིན་གྲྭའི་ནང་གི་འགྲན་རྩོད་ནི་དེ་འདྲའི་ཛ་དྲག་ལྡན་པ་
ཞིག་རེད། བསམ་བློ་དང་བརྩེ་དུང་གསར་བ། ཕུགས་བསམ་གསར་
བ༑ ད་དུང་ཤེས་བྱ་གསར་བ་སོགས་འཚོལ་ཞིབ་བྱེད་དགོས་པ་མང་བོ་
ཞིག་ཨན་ནེའི་རེ་སྙེག་གིས་ཁེངས་པའི་མིག་མདུན་ན་ཡོད།
“རི་ཡི་ཡན་ན་རི་དང་གནམ་གྱི་ཡན་ན་གནམ”ཟེར་བ་ཅིས་མ་བདེན།
འདི་ཡོད་ཚད་མིག་རྒྱང་བློ་ཁོག་ཡངས་པའི་སྲས་མོ་སི་ཋེའེ་སྭེ་
ཀྱིས་སེམས་ཞིབ་མོས་སློབ་ཕྲུག་གསོ་སྐྱོང་བྱས་པའི་བཀའ་དྲིན་རེད།
མོས་སློབ་ཕྲུག་ཚོར་རང་རྟོགས་ཀྱིས་བསམ་གཞིག་བྱེད་པ། འཚོལ་
ཞིབ་བྱེད་པ། ཤེས་རྟོགས་བྱེད་པ། སྲོལ་རྒྱུན་གྱི་རྨོངས་དད་རྙིང་ཞེན་
ལས་གྲོལ་བར་སྐུལ་མ་ཆེན་པོ་གནང་། འདུ་ཤེས་གསར་བ་དེ་དག་
གིས་ལྷ་ལྕམ་ལེན་ཌྷ་དང་སློབ་གྲྭའི་ལས་འཛིན་གྱི་སེམས་ཁ་དཀྲུགས་ནས་སྡོད་བཟོད་མི་བདེ་བ་བཟོས་སོང་།
ནམ་རྒྱུན་གྱི་སློབ་སྦྱོང་ཕུད། ཨན་ནེ་ད་དུང་སྤྱི་ཚོགས་ཀྱི་བྱེད་
སྒོ་གང་རུང་ལ་ཞུགས། རྒྱུ་མཚན་མཱ་རཱེ་ལེ་ཡས་ད་དུང་སི་ཕེན་སིར་
ཝེའེལ་གྱི་སྨན་པ་དེའི་སྐད་ཆ་བརྗེད་མེད་པས་ཨན་ནེ་ཕྱི་རོལ་ཏུ་
འཁྱམ་པར་བཀག་འགོག་བྱེད་མི་ཕོད། ཉེ་ལམ་རོལ་རྩེད་ཁང་ལ་འདུ་
འཛི་ཧ་ཅང་རྒོད། རོལ་ཚོགས་འགའ་སྤེལ་བར་མ་ཟད་ད་དུང་གཞི་རྒྱ
ཆེ་བའི་སྤྲོ་ཚོགས་རེ་གཉིས་སྤེལ། མ་ཟད་གངས་གྲུའི་འགྲན་ཚོགས་
དང་དར་ཤུད་འགྲན་ཚོགས་ཀྱང་རེ་འགའ་སྤེལ།
དུས་ཚོད་ཀྱི་བཞུར་རྒྱུན་དང་བསྟུན་ནས། ཨན་ནེ་ནར་སོན་ནས་
ཆེན་པོར་ཆགས། ཉིན་ཞིག་མཱ་རཱེ་ལེ་ཡ་དང་མཉམ་དུ་དཔུང་བ་གཤིབ་
ནས་འགྲེང་དུས། མོས་ཨན་ནེ་རང་ཉིད་ལས་ཀྱང་རིང་བ་མཐོང་ནས་
ཧད་པ་ལྟར་གྱུར་ནས“གནམ་རྒན་མ། ཨན་ནེ། ཁྱོད་ནར་སོན་པ་ངོ་མ་
མགྱོགས་ཀི”ཞེས་བཤད་པ་དང་དེའུ་མུར་དངན་པ་ཞིག་འཐེན། ཨན་
ནེ་ནར་སོན་ནས་ཆེར་ཆགས་པ་ལ་མཱ་རཱེ་ལེ་ཡའི་སེམས་སུ་ཕངས་
སེམས་ཤིག་འགོག་མེད་དུ་སྐྱེས། ད་ནི་སྔོན་ཆད་ཀྱི་མོ་རང་དུངས་པ་
ཟབ་པའི་ལྷད་མེད་ཀྱི་བྱིས་པ་དེ་གར་སོང་ཆ་མེད་གྱུར་བ་དང་། ཚབ་
ཏུ་མིག་མདངས་གཟབ་ནན་གྱིས་ཁེངས་ཤིང་སྐྱེས་གཟུགས་རིང་བའི་
ལོ་བཅོ་ལྔ་ལྗེའེན་གྱི་བུ་མོ་གཞོན་ནུ་མ་ཞིག མོའི་སྨིན་མའི་སྒྲིལ་
མཚམས་ལས་སྒམ་བརླིང་གི་ཉམས་འགྱུར་ཞིག་མངོན་པ་དང་། ཁེངས་
ཉམས་དང་བཅས་མགོ་བོ་མཐོན་པོར་དགྱེ་འདུག མཱ་རེ་ལེ་ཡས་སྔོན་
ཆད་ཀྱི་བྱིས་པ་དེར་དགའ་བ་བཞིན་མིག་མདུན་གྱི་གཞོན་ནུ་མ་
འདིར་བརྩེ་བ་ཟབ་མོས་དགའ་བཞིན་ཡོད། ཡིན་ཡང་བརྗོད་མི་ཤེས་
པའི་སྐྱོ་སྣང་ཞིག་འགོག་མེད་དུ་སྐྱེས་བྱུང་། དགོང་མོ་དེར་ཨན་ནེ་དང་
ཌྷཱའེ་ཨན་ན་མཉམ་དུ་ཆོས་ཚོགས་ལས་ཕྱིར་སླེབས་དུས། མཱ་རཱེ་ལེ་ཡ་
གཅིག་པུར་མཚན་མོའི་གྲང་འཁྱག་གི་སྨག་རུམ་དུ་མིག་ཆུ་ཕྲུམ་ཕྲུམ་
བཞུར་བཞིན་འདུག མ་ཐེ་ཡུའུ་ཡིས་སྒྲོན་མེ་བསྣམས་ནས་ཁྱིམ་དུ་
ལོག་དུས་ཚུལ་དེ་མཐོང་བས་རང་དབང་མེད་པར་ཧད་དེ་ཁ་གདངས་
མིག་བགྲད། དངངས་སྐྲག་སྐྱེས། དེ་མུར་མཱ་རཱེ་ལེ་ཡ་ངུ་དགོད་ཤོར་སོང༌།
མོས་འགྲེལ་བཤད་བྱས“ད་སོ་མར་ངས་ཨན་ནེའི་ཕྱོགས་ལ་
འདང་བརྒྱབ་པ་ཡིན།” “ད་ལྟ་མོ་རང་ཆེན་པོར་ཆགས་འདུག ཕལ་
ཆེར་སང་ལོའི་དགུན་ཁར་ང་ཚོ་དང་ཁ་འབྲལ་ངེས། དེ་དུས་ངས་མོ་ཧ་ཅང་དྲན་སྲིད།”
མ་ཐེ་ཡུའུ་ཡིས་སེམས་གསོའི་ཚུལ་དུ་བཤད་རྒྱུར། “མོ་ནམ་རྒྱུན་
ཕྱིར་ཡོང་ཆོག” ཁོ་ལ་མཚོན་ན། ཨན་ནེ་ནི་སྔར་བཞིན་སྔོན་གྱི་བྱིས་
པ་དེ་རེད། ཁོས་ལོ་བཞི་དང་ཟླ་དྲུག་གི་ཡར་སྔོན་གྱི་དགོང་མོར་མེ་
འཁོར་ས་ཚིགས་ནས་ཁྱིམ་དུ་ཁྲིད་ཡོང་བའི་བུ་མོ་ཆུང་ཆུང་བཤད་ཁ་
མ་དེ་རེད།“དེ་དུས་ཁཱར་མི་ཌྷེ་ལའང་མེ་འཁོར་ལྕགས་ལམ་བཟོས་ཚར་ཡོད་ངེས།”
“དེ་ནི་མོ་རང་ཉིན་གང་བོར་ངའི་གམ་དུ་བསྡད་ཆོག་པ་དང་
གཏན་ནས་འདྲ་བོ་མི་འདུག” མཱ་རཱེ་ལེ་ཡས་ཡི་མུག་པའི་ངང་དངན་པ་
རིང་བོ་ཞིག་འཐེན། “ད་ཆོག་གི ཁྱེད་ཚོ་སྐྱེས་པ་ཚོས་ཚོར་བ་དེ་ཤེས་མི་སྲིད།”
ཨན་ནེ་གཟུགས་རིང་བོར་ཆགས་པར་མ་ཟད། གཤིས་ཀའི་
ཕྱོགས་ནས་ཀྱང་འགྱུར་ལྡོག་ཆེན་པོ་བྱུང་འདུག དཔེར་ན། མོ་སྔོན་
དང་བསྡུར་ན་ཧ་ཅང་ཞི་དུལ་དང་བསམ་བློ་གཏོང་ཤེས་པ་ཞིག་ཏུ་གྱུར་
འདུག ད་དུང་སྔོན་ཆད་བཞིན་འཁྲུལ་སྣང་བྱེད་རྒྱུར་དགའ། ཡིན་ཡང་སྨྲ་བ་ཉུང་བ་ཞིག་ཏུ་གྱུར་འདུག
“སྔོན་ཆད་དང་བསྡུར་ན་ཁྱེད་རང་སྨྲ་བ་ཉུང་བ་ཞིག་ཏུ་གྱུར་འདུག
ཨན་ནེ། སྐད་ཆ་སྦོམ་པོ་བཤད་རྒྱུར་ཡང་མི་དགའ་བར་གྱུར་འདུག
དོན་ཅི་ཞིག་གིས་ཁྱེད་ལ་འགྱུར་བ་བཏང་སོང་།”
ཨན་ནེའི་ངོ་མདོག་དམར་པོར་གྱུར་པ་དང་འཛུམ་དམུལ་དམུལ་
བྱས་བྱུང༌། མོས་དཔེ་དེབ་མར་བཞག་པ་དང་བག་ཕེབས་པའི་ངང་
སྒེའུ་ཁུང་ཕྱི་རོལ་ལ་ཅེར། དཔྱིད་ཀའི་ཉི་འོད་ཀྱི་ཁྲུས་གསོལ་ཁྲོད། རྒུན་
འབྲུམ་གྱི་འཁྲི་ཤིང་ཞིག་ལས་ཆེ་ཞིང་དམར་བའི་གང་བུ་འགའ་ཁེངས་དྲག་གིས་བཞད་འདུག
“ངས་མི་ཤེས། སྐད་ཆ་མང་བོ་བཤད་འདོད་མི་འདུག”མོས་
གང་ཞིག་ལ་འདང་རྒྱག་པ་ལྟར་སྲིན་མཛུབ་ཀྱིས་མ་མགལ་བསྐྱོར་
བཞིན“སྟོང་སྣང་ཁྲོད་ཀྱི་མཛེས་སྡུག་གི་བྱ་དངོས་དེ་དག་རིན་པོ་
ཆེ་ལྟར་སེམས་ཀྱི་བང་མཛོད་དུ་ཉར་བ་དེ་གཞན་ལ་བཤད་པ་ལས་
དགའ། གཞན་གྱི་འཕྱ་དགོད་དང་དོགས་སློང་མྱོང་མི་འདོད། ད་དུང་།
སོན་ནས་ཆེན་པོར་ཆགས་ཡོད་པས་མི་རྒན་རྣམས་ཀྱི་སྐད་ཆ་ཤོད་
རྒྱུ་མཚན་ཅི་ཡིན་མི་ཤེས་མོད། ཡིད་ཕངས་པ་ཞིག་ལ་ད་ནི་ངས་འུད་
བརྗོད་ཀྱི་མིང་ཚིག་དེ་བཀོལ་མི་འདོད། དེ་ཨེ་རེད། ད་ལྟ་ང་ངོ་མ་ནར་
སྟངས་ལ་ལད་མོ་བྱས་ཆོག་ཆོག་ཡིན། ནར་སོན་ནས་མི་རྒན་ཆགས་
ན༑ ཕྱོགས་ལ་ལ་ཞིག་གི་ངོས་ཐད་ནས་ཧ་ཅང་སྤྲོ་སྣང་དོདོ་པོ་འདུག
མཱ་རཱེ་ལེ་ཡ། སློབ་རྒྱུའི་ཤེས་བྱ་མང་བོ་ཡོད་ལ་བསྒྲུབ་རྒྱུའི་བྱ་བ་མང་བོ་
འདུག ད་དུང་འདང་རྒྱག་རྒྱུའི་གནད་དོན་མང་བོ་ཡོད་པས་སྔོན་ཆད་
བཞིན་འུད་བརྗོད་བྱེད་ཁོམ་ཡང་མི་འདུག དེ་མིན། སྲས་མོ་སི་ཋེའེ་
སཱེ་ཀྱིས་བཤད་པ་ལྟར། བརྒྱ་བཤད་ཚིག་ལས་སྟབས་བདེ་དོན་བསྡུས་
ཀྱི་སྐད་ཆ་གཅིག་གིས་བཟང་། མོས་ང་ཚོར་ཅི་ནུས་ཀྱིས་ཚིག་ཉུང་
དོན་དྲིལ་གྱི་སྒོ་ནས་རྩོམ་ཡིག་འབྲི་བར་བསྐུལ། དང་ཐོག་ང་རང་དེར་
གོམས་དཀའ་བར་གྱུར། སྔོན་ཆད་རྩོམ་ཡིག་འབྲི་དུས། ངས་རང་གི་བློ་
ངོར་ཡོང་བའི་ཐ་སྙད་རྫིག་པོ་མཐའ་དག་བཀོལ་ཅི་ཐུབ་བྱེད་པ་དང་།
ངས་ད་དུང་དེ་དག་གི་གྲངས་ཀ་བགྲང་མྱོང་ཡོད། ཡིན་ཡང་སྲས་མོ་སི་
ཋེའེ་སཱེ་ཀྱི་སྐུལ་ལྕག་འོག ང་རང་ད་ལྟ་གནད་བསྡུས་དོན་གསལ་བྱེད་
པར་གོམས་འདུག དེ་སྔོན་ལས་ཡག་པོ་འདུག”
“ཁྱེད་ཅག་གི་གཏམ་རྒྱུད་སྤྲོ་སྐྱིད་ཁང་ཁ་འཐོར་སོང་བ་ཡིན་ནམ།
ཁྱེད་ཀྱིས་ཡུན་རིང་ཞིག་ལ་གླེང་མ་སོང་།”
“གཏམ་རྒྱུད་སྤྲོ་སྐྱིད་ཁང་ཁ་འཐོར་སོང་། ང་ཚོར་དུས་ཚོད་མི་
འདུག གང་ལྟར་ངས་བསམ་ན་ང་ཚོ་སྔ་མོ་ནས་དེར་ཞེན་ལོག་ཟིན།
བརྩེ་དུང་། དམར་གསོད། བྲོས་བྱོལ། ངོ་མཚར་དོན་རྐྱེན་སོགས་འབྲི་
རྒྱུར་ད་ནི་ཞེན་ལོག་འདུག ངོ་མ་གླེན་རྟགས་ཚ་བོ་འདུག མཚམས་
རེར། སྲས་མོ་སི་ཋེའེ་སྣེ་ཡིས་ང་ཚོར་གཏམ་རྒྱུད་ཐུང་ཐུང་རེ་འབྲི་རུ་
འཇུག་ལ་གཏམ་རྒྱུད་ཀྱི་ནང་དོན་ངེས་པར་དུ་དངོས་ཡོད་འཚོ་བའི་
ཁྲོད་དངོས་སུ་བྱུང་མྱོང་བའི་དོན་དངོས་ཡིན་དགོས། མོས་ད་དུང་སོ་
སོའི་རྩོམ་ཡིག་སོ་སོས་དཔྱད་བརྗོད་དག་བཅོས་བྱེད་དུ་བཅུག རང་
གིས་དངོས་སུ་ཀློག་ནས་དག་བཅོས་བྱེད་དུས་ནོར་འཁྲུལ་མང་བོ་
ཞིག་གསར་དུ་རྙེད་སོང་བ་དང་། ངོ་ཚ་ཁ་སྐྱེངས་པ་བྱུང་ནས་རྩོམ
ཡིག་འབྲི་བར་རེ་ཐག་ཆད་དུས། སྲས་མོ་སི་ཋེའེ་སཱེ་ཡིས་བཤད་རྒྱུར།
གལ་ཏེ་རང་གིས་རང་སྐུལ་འདེད་ནན་མོ་བྱས་ཏེ་ཆེས་གཟབ་ནན་གྱི་
དཔྱད་བརྗོད་པ་ཞིག་ཏུ་སྐྱེད་སྲིང་བྱེད་ཐུབ་དུས། རྩོམ་ཡིག་ལེགས་པོ་
འབྲི་ཐུབ་ཟེར། ངས་ད་ལྟ་ཕྱོགས་དེར་འབད་བརྩོན་བྱེད་བཞིན་པའི་སྒང་ཡིན།”
མཱ་རཱེ་ལེ་ཡས“ད་ལྟ་རྒྱུགས་ལེན་རྒྱུར་ཟླ་གཉིས་ལས་མི་འདུག”
“ཁྱེད་ལ་རྒྱུགས་འཕྲོད་པའི་གདེང་ཚོད་ཡོད་དམ།”
ཨན་ནེས་དངངས་འདར་ཞིག་བརྒྱབ།
“ངས་མི་ཤེས། མཚམས་ལན་རེར་རང་ཉིད་ལ་ཡིད་ཆེས་ཡོད
མོད། དེ་མུར་སེམས་ཁྲལ་ཆེན་པོ་སྐྱེས་ཡོང་། ང་ཚོས་ཧུར་བརྩོན་ཆེན་
པོ་བྱས་སོང་། སྲས་མོ་སི་ཋེའེ་སཱེ་ཡི་ལྟ་སྐུལ་འོག་ཕྱོགས་ཡོངས་ནས་
བསྐྱར་སྦྱོང་བྱས་ཟིན། འོན་ཀྱང་། དེ་ཙམ་གྱིས་རྒྱུགས་འཕྲོད་པའི་ངེས་
པ་མེད། ང་ཚོ་མི་རེ་རེར་བཀག་རྡོ་རེ་ཡོད། ང་ལ་མཚོན་ན་དབྱིབས་
རྩིས་ཡིན་པ་སྨྲོས་ཅི་དགོས། ལྗེའེན་ལ་ལ་ཋིན་ཡི་གེ་དང་། རཱུའུ་བྷཱེ་དང་
ཆཱར་ལཱེ་གཉིས་ལ་ཚབ་རྩིས་རེད། ལྗོའོ་ཟེ་ལ་གྲངས་རྩིས་རེད། མཱུའུ་ཌྷཱེ་
སི་ཕཱིར་ལྗིན་གྱིས་ཁོས་དབྱིན་ཇིའི་ལོ་རྒྱུས་ལ་འཕྲོད་རྒྱུ་མ་རེད་ཟེར། ཟླ་
དྲུག་པའི་ནང་། སྲས་མོ་སི་ཋེའེ་སྣེ་ཡིས་ང་ཚོར་ཚོད་ལྟའི་རྒྱུགས་ཤིག་
ལེན་རྩིས་འདུག ནང་དོན་ཀྱི་དཀའ་གནད་ཚད་ནི་སློབ་ཞུགས་རྒྱུགས་
ལེན་དང་གཅིག་མཚུངས་ཡིན་པ་དང་སྐར་གྲངས་ཚད་གཞི་ཡང་སློབ་
ཞུགས་རྒྱུགས་ལེན་གྱི་ཚད་གཞི་ལྟར་རེད། དེ་ལྟར་བྱས་ན་ང་ཚོར་ཡང་
གདེང་ཚོད་ཡོད། མྱུར་དུ་རྒྱུགས་བླངས་ཚར་ན་ཅི་མ་རུང་། མཱ་རཱེ་ལེ་ཡ།
དོན་འདིས་ང་གཉིད་ཆག་ཟས་བརྗེད་དུ་བཏང་སོང་། མཚམས་རེར་
ནམ་ཕྱེད་ལ་སད་ཡོང་དུས་ད་དུང་རྒྱུགས་མ་འཕྲོད་ན་ཅི་ཞིག་བྱ་བར་སེམས་ཁྲལ་བྱེད་བཞིན་འདུག”
མཱ་རཱེ་ལེ་ཡས་ཅི་མི་སྙམ་པའི་ངང་བཤད་རྒྱུར། “འེ། རྒྱུགས་མ་
འཕྲོད་ན་ཡང་བསྐྱར་ལོ་གཅིག་ལ་སྒུག་ནས་བསྐྱར་དུ་སྤྲད་ཆོག་”
“འ། ངས་དེ་འདྲ་བཟོད་རྒྱུ་མ་རེད། རྒྱུགས་མ་འཕྲོད་ན་ངོ་རེ་ཚ།
ལྷག་པར་དུ་ལྗེའར་ལ། སློབ་གྲོགས་གཞན་ཚང་མས་རྒྱུགས་འཕྲོད་པ་
དང་། ང་རང་རྒྱུགས་ལེན་སྐབས་སེམས་འཚབ་དྲག་སྟེ་བློ་ལ་ཅི་ཡང་
མ་ཤར་ན་ཅི་བྱ། ང་རང་ལྗེའེན་ཨན་ཌྷིརཱུའུ་སི་ལྟར་དོན་གང་ལ་འཕྲད་
ཀྱང་བབ་བརླིང་ལྡན་པའི་ངང་ཐག་གཅོད་བྱེད་ཐུབ་ན་ཅི་རུང་སྙམ་བྱུང་།”
ཨན་ནེས་དངན་པ་ཞིག་འཐེན་པ་དང་འཁྲེང་ཞེན་དང་བཅས་
ཕྱིར་ཁྱིམ་དུ་འཛུལ། ཕྱི་རོལ་ཏུ་ཉི་འོད་དྲོ་ཞིང་འཇམ་ལ། བསིལ་རླུང་
དལ་བུར་ལྡང་། ནམ་མཁའ་གཡའ་དག་ཅིང་ས་གཞིར་རྡུལ་དག མེ་
ཏོག་ལྡུམ་རའི་ནང་དུ་གསོན་ཉམས་ཀྱིས་ཁེངས་པའི་གཡུ་ལོ་སྔོ་ལྗང་
ལྗང་། འདི་དག་ཡོད་ཚད་ཀྱིས་ཡིད་འགུག་པའི་བསླུ་བྲིད་བཏང་སོང་
མོད། ཨན་ནེས་སྙིང་རུས་བརྟན་པོས་དཔེ་དེབ་སྟེང་ཅེར་འདུག དཔྱིད་
ཀ་སླར་ཡང་སླེབས་ངེས། འོན་ཀྱང་། གལ་ཏེ་སློབ་ཞུགས་རྒྱུགས་ལེན་
མ་འཕྲོད་ན། མོས་སེམས་ཀྱི་རྨ་ཁ་དེ་ཡང་བསྐྱར་སོས་དཀའ་བར་སྙམ།
མཛེས་ལྗོངས་ལ་ནམ་ཡང་རོལ་མྱོང་བྱེད་ཐབས་མེད་སྙམ།

ལེའུ་བདུན་པ།

སློབ་ཆེན་གྱི་ཆེས་མཐའ་མཇུག་གི་སློབ་སྐབས་སུ། ཨན་ནེ་ཡིག་
རྒྱུགས་སྣ་ཚོགས་ལ་ཞུགས་པར་བྲེལ། མོས་མུ་མཐུད་དུ་རེ་ཌྷི་མན་ཌྷི
སློབ་ཆེན་ནས་སློབ་སྦྱོང་བྱ་རྩིས་ཡོད།
མོས་འདི་སྙམ་དུ་བསམ་པར། ”གལ་ཏེ་ང་ལ་ཨ་ཝན་ལཱེ་ཡི་སྦྱང་
འབྲས་ལེགས་ཐོན་གྱི་བྱ་དགའི་དངུལ་ཐོབ་ན། མ་ཐེ་ཡུའུ་དང་མཱ་རེ་
ལ་གཉིས་ཀྱིས་ང་ལ་སློབ་ཡོན་སྤྲོད་མི་དགོས་པས། ངས་ངེས་པར་དུ་ཤུགས་རྒྱག་དགོས།”
ཨན་ནེས་རྒྱུགས་འབྲས་སྤྱི་བསྒྲགས་བྱེད་པར་སྒུག
མི་ཞིག་གིས་སྐད་བརྒྱབ་བྱུང་། “གྷེ་བྷིར་ཋིར་ཨང་དང་པོ་ཐོབ་སོང་།”
ཨན་ནེ་རེ་ཐག་ཆོད་པའི་མོད་ལ། མི་ཞིག་གིས“ཨན་ནེ་ཤེར་ལཱེ་
ལ་ཨ་ཝན་ལཱེ་སྦྱང་འབྲས་ལེགས་ཐོན་གྱི་བྱ་དགའི་དངུལ་ཐོབ་སོང་།།
སློབ་གྲོགས་ཚོས་ཨན་ནེའི་མཐའ་བསྐོར་སོང་།
ཁོ་ཚོས་དགའ་འབོད་བྱས་སོང་། “ང་ཚོ་ཁྱེད་ཀྱི་ཆེད་དུ་ང་རྒྱལ་སྐྱེས་སོང་། ཨན་ནེ།”
རྒྱ་ཕིབས་ལྗང་མདོག་མཁར་གྲོང་གི་བུ་མོ་ཨན་ནེ།
ཨན་ནེས་གཏམ་བཟང་དེ་ཁྱེར་ནས་དགའ་ལྷང་ལྷང་ངང་རྒྱ་
ཕིབས་ལྗང་མདོག་མཁར་གྲོང་ལ་ལོག འོན་ཀྱང་མ་ཐེ་ཡུའུ་ལ་ན་ཚ་བྱུང་ཡོད་པ་མཐོང་།
“ཁོ་ལ་ཅི་བྱུང་སོང་།”
“ཁོ་ལ་སྙིང་ནད་འཕར་སོང་།”ཞེས་མཱ་རཱེ་ལེ་ཡས་ལན་སློག
“མཱ་རེ་ལ། ཁྱེད་ཀྱི་ངོ་མདངས་ཀྱང་བཟང་རྒྱུ་མི་འདུག”
“ངའི་མགོ་ན་ནས་བཟོད་ཐབས་མི་འདུག མྱུར་དུ་སྨན་པ་ལ་སྟོན་
དགོས། ཨན་ནེ། ཁྱེད་ཀྱིས་ཆེར་ཆི་དངུལ་ཁང་སྐོར་གྱི་དོན་རྐྱེན་དེ་གོ་ཐོས་བྱུང་ངམ།”
ཨན་ནེས“གོ་ཐོས་སུ། དངུལ་ཁང་དེར་བྱུར་གོད་ཆེན་པོ་ཞིག་བྱུང་སོང་ཟེར།”
མཱ་རེ་ལེ་ཡས“རེད་ཡ། འུ་ཚང་གི་དངུལ་ཚང་མ་དེར་གསོག་ཉར་
བྱས་ཡོད། མ་ཐེ་ཡུའུ་ཡིས་དོན་དེར་སེམས་ཁྲལ་ཆེན་པོ་བྱ་ངེས།”
ཕྱི་ཉིན་ཕྱོགས་པར། མ་ཐེ་ཡུའུ་ལ་འཕྲིན་ཡིག་ཅིག་འབྱོར། ཁ་ཕྱེ་བ་ན།
མཱ་རཱེ་ལེ་ཡས་ཁོའི་ངོ་མདོག་སྐད་ཅིག་ལ་སྐྱ་བོར་གྱུར་བ་མཐོང་།
མོས་སྐད་བརྒྱབ་བྱུང་། “ཅི་བྱུང་སོང་། མ་ཐེ་ཡུའུ།་”
གློ་བུར་དུ། ཁོ་ས་ལ་འགྱེལ་སོང་།
ཨན་ནེ་དང་མཱ་རེ་ལ་གཉིས་ཀྱིས་སྨན་པ་ཁྲིད་ཡོང་དུས། འཕྱི་དྲག་སོང་།
མ་ཐེ་ཡུའུ་ཚེ་ལས་འདས་ཟིན།
སྨན་པས་འདྲི་རྒྱུར། “ཁོ་ལ་སྙིང་ནད་འཕར་བ་རེད། ཁོས་གློ་བུར་
དུ་གཏམ་ངན་འདྲ་ཐོས་སོང་བ་ཡིན་ནམ།”
“རེད་ཡ། ད་གིན་ཁོ་ལ་འཕྲིན་ཡིག་ཅིག་འབྱོར།”ཨན་ནེས་འཕྲིན་
ཡིག་དེར་བལྟས། “འོ། མཱ་རེ་ལ། ཆེར་ཆི་དངུལ་ཁང་བརྡིབས་སོང་། མ་
ཐེ་ཡུའུ་དང་ཁྱེད་གཉིས་ཀྱི་གསོག་དངུལ་མཐའ་དག་མེད་སོང་།”
ཨན་ནེ་རང་དབང་མེད་པར་སྐད་ཆེན་པོས་ངུས་སོང་
མཱ་རཱེ་ལེ་ཡས”ངུས་ནས་ཡོང་རྒྱུ་ཅི་ཡང་མེད། ཁོ་ང་ཚོ་དང་གཏན་
དུ་བྲལ་སོང་། ད་ལྟ། ངེད་གཉིས་ཀྱིས་སྙིང་རུས་བསྐྱེད་ནས་མུ་མཐུད་དུ་
འཚོ་བ་རོལ་དགོས། ཨན་ནེ།”ཟེར།
ཉིན་ཞིག ལྷ་ལྕམ་རེའེ་ཆིལ་རྒྱ་ཕིབས་ལྗང་མདོག་མཁར་གྲོང་
ལ་ལོག་ནས་བཤད་རྒྱུར། “གོ་ཐོས་སུ། གྷེ་བྷིར་ཋི་ཕྱིར་ཨ་ཝན་ལཱེ་སློབ་
གྲྭར་ལོག་ནས་དགེ་རྒན་བྱ་རྩིས་འདུག་ཟེར།”
མཱ་རཱེ་ལེ་ཡས་དངན་པ་དང་བཅས”དེ་ན་ངོ་མ་བཟང་གི ཁྱོད་མི་
འགྱང་བར་རེ་ཌྷི་མན་ཌྷིསློབ་ཆེན་ལ་སློབ་གཉེར་དུ་འགྲོ་ངེས། ཨན་ནེ།
ངས་ཁྱོད་དྲན་སྲིད།”ཟེར།
ཕྱི་ཉིན། མཱ་རཱེ་ལེ་ཡ་སྨན་ཁང་དུ་ཕྱིན་སོང་།
ཨན་ནེས“སྨན་པས་ཅི་ཟེར།”ཞེས་དྲིས།
མཱ་རཱེ་ལེ་ཡས་ངུ་ངག་གིས“ཁོས་ངའི་མིག་བདེ་ཐང་མིན་པས་ངེས་
པར་དུ་མིག་ཤེལ་ཞིག་གྱོན་དགོས། དེ་ལྟར་བྱས་ན་ངའི་མགོ་ཡང་ན་
མི་སྲིད། གལ་ཏེ་གཟབ་གཟབ་མ་བྱས་ན། ལོ་ཕྱེད་ཅིག་གི་རྗེས་ནས་
ངའི་མིག་གཉིས་ལོང་ཉེན་ཆེ། ཨན་ནེ། ད་ནི་ཁྱོད་སློབ་གྲྭར་འགྲིམ་
པའི་སློབ་ཡོན་ཡོད་རྒྱུ་མ་རེད། འོ། ངས་རྒྱ་ཕིབས་ལྗང་མདོག་མཁར་གྲོང་བཙོང་ཆོག”ཟེར།
དགོང་མོ་དེར། ཨན་ནེས་ཞག་གང་བོར་བསམ་བློ་བཞི་གསུམ་
བཅུ་གཉིས་བཏང་མཐར་མཐའ་མཇུག་གི་ཐག་གཅོད་བྱས་སོང༌།
ཕྱི་ཉིན་ཞོགས་པར། ཨན་ནེས་མཱ་རཱེ་ལེ་ཡར་བཤད་རྒྱུར། “ངེད་
གཉིས་ཀྱིས་ངེས་པར་དུ་རྒྱ་ཕིབས་ལྗང་མདོག་མཁར་གྲོང་གཏན་སྲུང་
བྱེད་དགོས། རྒྱུ་མཚན་དེ་ནི་ང་ཚོའི་ཡུལ་ཡིན། ད་ནི་ང་རེ་ཌྷི་མན་ཌྷི
སློབ་ཆེན་ལ་མི་འགྲོ། ངས་ཉེ་འཁོར་ནས་དཔེ་ཁྲིད་བྱ་ཆོག”
མཱ་རེ་ལ་ཧང་སངས་ནས“མིན། རེ་ཌྷི་མན་ཌྷིསློབ་ཆེན་འགྲིམ་རྒྱུ་
ནི་ཁྱེད་ཀྱི་རྨི་ལམ་དུའང་རྨི་བཞིན་པའི་ཕུགས་བསམ་རེད།”ཟེར།
“འོན་ཀྱང་། ད་ལྟ་ང་ཁྱེད་དང་མཉམ་དུ་འདུག་འདོད། དེ་ལས་གལ་ཆེ་བ་མི་འདུག”
མཱ་རེ་ལ་རང་དབང་མེད་པར་ངུས་སོང་།
ཉིན་འགའ་འགོར་རྗེས། ལྷ་ལྕམ་རེའེ་ཆིལ་མོ་རང་གཉིས་ཀར་
ཁམས་བདེ་ཞུ་རུ་ཡོང་དུས་བཤད་རྒྱུར། “ཁྱེད་ཚོས་གྷེ་བྷིར་ཋིའི་དོན་དེ་
གོ་ཐོས་བྱུང་ངམ། ད་ནི་ཁོ་ཨ་ཝན་ལཱེ་སློབ་གྲྭར་དགེ་རྒན་བྱེད་དུ་འགྲོ་རྒྱུ་མ་རེད།”
“ངོ་མ་ཡིན་ནམ། ཅིའི་ཕྱིར།”
ལྷ་ལྕམ་རེའེ་ཆིལ་གྱིས་བཤད་རྒྱུར། “ཁོས་ཁྱོད་མཱ་རེ་ལ་དང་
མཉམ་དུ་འདུག་བསམ་པ་ཐོས་པས། ཁོ་རང་སློབ་གྲྭ་གཞན་ཞིག་ལ་
དགེ་རྒན་བྱེད་དུ་འགྲོ་བར་ཐག་བཅད་འདུག་
ཉིན་དེའི་ཕྱི་དྲོར། ཨན་ནེས་གྷེ་བྷིར་ཋི་རི་མགོ་ལས་མར་འབབ་བཞིན་པ་མཐོང་།
ཁོས་ཞྭ་མོ་མར་འཐེན་ཙམ་བྱས་རྗེས་ཨན་ནེའི་གམ་ནས་འགྲོ་རྩིས་བྱས།
ཨན་ནེས་ངག་འཇམ་པོའི་ངང་བཤད་རྒྱུར། “ཁྱོད་བདེ་མོ། གྷེ་བྷིར་ཋི།
ཁོས་གོམ་མཚམས་བཞག་ནས་ཧད་པ་ལྟར་གྱུར་ཏེ་ཨན་ནེ་ལ་ཅེར།
“ངས་ཁྱེད་ལ་སེམས་གཏིང་ནས་བཀའ་དྲིན་ཞུ། གྷེ་བྷིར་ཋི། ངའི་
ཆེད་དུ། ཁྱེད་ཀྱིས་རང་གི་ཉེ་འཁོར་གྱི་སློབ་གྲྭ་དེ་ནས་དགེ་རྒན་བྱེད་པའི་གོ་སྐབས་བསྐྱུར།”
ཁོས་གདོང་ལ་འཛུམ་ཞིག་རྒྱས་བཞིན“ངས་ཁྱེད་ལ་རོགས་བྱེད་
ཐུབ་པར་ཧ་ཅང་དགའ་ཡོད། ཨན་ནེ། ད་ལྟ། ང་ཚོ་གྲོགས་པོར་གྱུར་
ན་ཆོག་གམ། སྔོན་ཆད་ངས་ཁྱེད་ལ་ལ་ཕུག་ཅེས་བོས་པར་གུ་ཡངས་བཏང་ན་ཆོག་གམ།”ཟེར།
ཨན་ནེས་དགོད་བཞིན་བཤད་རྒྱུར། “ངས་སྔ་མོ་སྔ་མོ་ཞིག་ནས་ཁྱོད་གུ་ཡངས་ལ་བཏང་ཟིན།”
མེ་ཏོག་ཆེ་རེ་ན་གཞོན་འདི་གཉིས་ཀྱི་མགོ་ཐོག་ནས་རླུང་གིས་
འཁུར་བཞིན་འདུག། །།